__label__cukoripar 1.00001 __label__ipar 0.998509 __label__élelmiszeripar 0.99495 __label__gazdaság 0.962683 __label__édesipar 0.793116 __label__mezőgazdaság 0.705795 __label__gyógyszeripar 0.665421 __label__foglalkoztatás 0.294225 __label__felvásárlási@@ár 0.182436 __label__cipőipar 0.160276 $$$ __label__cukoripar 1.00001 __label__geography__magyarország 1.00001 __label__ipar 0.998255 __label__élelmiszeripar 0.994455 __label__gazdaság 0.971574 __label__gyógyszeripar 0.928419 __label__édesipar 0.835494 __label__mezőgazdaság 0.679189 __label__organization__magyar@@cukorgyártó@@és@@forgalmazó@@rt. 0.384922 __label__sütőipar 0.341593 $$$ __label__cukoripar __label__élelmiszeripar __label__gazdaság __label__ipar __label__mezőgazdaság __label__növénytermesztés __label__uniós@@támogatás geography__magyarország organization__mátra@@cukor@@rt. organization__szerencsi@@cukorgyár@@rt. genre__cikk author__kelemen@@zoltán year__2008 $$$ BEZÁR A SZERENCSI CUKORGYÁR, Répamese $$$ BEZÁR A SZERENCSI CUKORGYÁR Répamese Nem szállítanak cukorrépát, ezzel térdre kényszerítették a termelők a szerencsi cukorgyárat. Így a tíz évvel ezelőtt még 12 működő cukorgyárból mára csupán a kaposvári üzem maradt meg Magyarországon. Pár hónap alatt kétszer is megfeleződött Magyarországon a cukorgyárak száma, a gyártókapacitás pedig 100 ezer tonnára, azaz a magyarországi felhasználás egyharmadára csökkent. Hétfőn a Mátra Cukor Zrt. bejelentette ugyanis, kénytelen bezárni egyetlen megmaradt cukorgyárát, a szerencsit. Ezzel 111 dolgozó munkahelye szűnik meg, ugyanakkor a gyár tulajdonosa, a német Nordzucker AG továbbra is szállít cukrot a magyar piacra, elsősorban várhatóan Szerbiából, illetve más importőröktől, a szerbekhez hasonlóan szintén vámmentes cukorszállítási kvótával rendelkező Horvátországból. A hatvani és a selypi üzemében a cukorgyártást már korábban befejező Mátra Cukor tavaly novemberben döntött szolnoki gyára bezárásáról (HVG, 2007. december 1.), akkor még azt tervezve, hogy megmaradó gyárában folytatja az ipart. Ezzel egy időben az Agrana-tulajdonú Magyar Cukor Zrt. is döntött petőházi cukorgyára felszámolásáról, ez a cég azonban a kaposvári gyár beindítását tervezi. Ez az egyetlen cukorgyár maradt meg Magyarországon az egy évtizede még működött tucatnyi közül. A Mátra Cukor terveinek a beszállító cukorrépa-termelők tettek keresztbe. Pedig a kilenc hónapja húzódó ártárgyalások végére a cukorgyár által ígért tonnánkénti nettó ár már 2,26 euróval meg is haladta a répatermelők által követelt 38 eurót. Az áremeléshez szükség volt egy múlt csütörtöki kormánydöntésre is, amely szerint az agrártárca költségvetéséből a korábban már odaígért tonnánkénti 2 eurós támogatást megduplázzák, ráadásul Gráf József agrárminiszter ígéretet tett arra, hogy a tonnánkénti 4 eurós bónuszt hosszabb távon is fenntartják. A pluszpénzért az agrártárcánál erőteljesen lobbizó szocialista országgyűlési képviselő, Rónavölgyi Endréné – Szerencs polgármestere – másnapra sajtótájékoztatót hívott össze, nyilvánvalóan abban a reményben, hogy azon az idén 120 éves gyár megmaradását tudják bejelenteni. Csakhogy a nyilvános eszmecserén kiderült, a térségi termelők számára árkövetelésük túlteljesülése is kevés, további garanciákat követeltek az eredményes termeléshez. Például azt, hogy az eddig a gyár által beszerzett vetőmagot maguk választhassák ki, a minőségi átvételnél pedig erőteljesebb ellenőrzési jogokat igényeltek. „A gyár 100 ezer tonnás cukorkvótájához szükséges 700 ezer tonna cukorrépát 14-15 ezer hektáron lehetne megtermelni, ehhez képest csupán 5200 hektárról jeleztek termelési szándékot” – mondta a sajtótájékoztatón Pokol Balázs, a Mátra Cukor Zrt. igazgatóságának elnöke. Szerinte már a 38 eurós ár is elgondolkodtató, mivel azt jelenti, hogy – normál termést feltételezve – a termelők tonnánként „plusz 10 eurót akarnak kaszálni”. Cukoripari berkekben ugyanis úgy számolnak, hogy a most megajánlott árral a jobb – hektáronként 50-60 tonnát termelő – gazdák 70–200 ezer forintos profitot is ki tudnak hozni egy-egy hektáron. A cég hétfő délig adott haladékot a gazdáknak, hogy az újabb 2 euróval megnövelt ár ismeretében jelezzék, kívánnak-e szerződni. A megadott határidőig azonban nemhogy nőtt volna, hanem csökkent a terület – mondta a HVG-nek a bezárásról szóló döntés után Pokol. Ez még akkor is furcsa, ha már pénteken is jól látszott, hiába a Mátra Cukor által felkínált ötéves szerződés, illetve az egyéb követelésekben való megegyezési hajlandóság, a termelők többsége már elhatározta, végleg kiiktatja a cukorrépát a vetésforgóból. A cukorrépa-termeléssel ugyanis – pláne, ha a környékbeli gyár be is zár – nem lehet csupán időlegesen felhagyni, rendkívül beruházásigényes ugyanis, ráadásul a terményt 80 százalék víztartalma miatt szállítani sem gazdaságos. Március 20-a körül meg kellene kezdeni a vetést, s a Szerencs környékén eddig cukorrépát termelők – akik átlagos termésű években 460-480 ezer tonna terményt takarítanak be – kétharmada már el is döntötte, hogy nem vet cukorrépát. Ezeken a területeken zöldborsó, csemegekukorica és napraforgó kerül a földekbe. „Az utóbbi nyolc évből két kiváló és egy tűrhető volt, a többiben veszteséges volt a cukorrépa” – állította Sárossy Ferenc, a Szerencs-Térségi Cukorrépa Termesztők Szövetsége elnöke. A furcsa felállás – vagyis hogy a cukorrépa-termelők a terméküket felvásárló feldolgozóüzem bezárásában érdekeltek – az EU cukorreformjának következtében alakult ki. Brüsszel jelentős kártérítéssel ösztönzi a termelés önkéntes csökkentését, s 2010-ig 5-6 millió tonnával kívánja mérsékelni a reform előtti 17,4 millió tonnás uniós cukorkvótát. Közben csökkenti a referencia- és minimálárakat is, a cukorét 2009-ig 36, a cukorrépáét pedig 42 százalékkal. Miután azonban első körben a gyártók kevesebb cukorkvótát adtak vissza a tervezettnél, Brüsszel még vonzóbbá tette a termelés abbahagyását. Csakhogy ez a jog csupán tavaly november 30-áig adatott meg a cukorrépa-termelőknek, s addig is csak az összes kvóta 10 százalékának erejéig. Mivel kvótát a termelők már nem adhatnak vissza, csak a gyárak, utóbbiakat kell rábírniuk a gyártás befejezésére. Ha ugyanis a gyár visszaadja kvótáját, a cukorrépa-termelők szállítási joguk után tonnánként 43 euró kárpótlást kaphatnak a brüsszeli kasszából, ami négy–hét év profitjának felel meg. Ez pedig túl vonzónak bizonyult. Ha azzal is számolnak, hogy a felszabaduló területekre más, az elmúlt időszakban jelentős áremelkedésen átesett gabonafélét vagy olajos növényt vetnek, már érthetővé válik, miért voltak érdekeltek a termelők a szerencsi gyár bezárásában. A csábító brüsszeli kárpótlást kárhoztatja Fischer Béla, az Agrana-érdekeltségű Magyar Cukor Zrt. elnök-vezérigazgatója is. A cég egyetlen megmaradt feldolgozójában azért a szerencsinél némileg biztatóbb a helyzet, de idén minden bizonnyal ott sem lesz meg a 105 ezer tonnás cukortermelési kvótának megfelelő répamennyiség. „A kvótánknak megfelelő cukor előállításához 700-750 ezer tonna cukorrépára lenne szükségünk, ebből csupán 300-350 ezer tonnára van ígéretünk, de szerződésünk még ekkora mennyiségről sincs” – mondta a HVG-nek Fischer. Cége odáig ment, hogy újsághirdetésekben toborzott cukorrépa-termelőket, pedig tonnánként 42,5 eurót kínál, ami Európában az egyik legmagasabb ár. Ám ez is csupán arra elég, hogy versenyképes legyen a gabonával, de például az olajos magvak most még ennél is jóval magasabb jövedelmet kínálnak. A cukorgyár csökkentett kapacitással nem képes gazdaságos termelésre, már csak azért sem, mert a cégnek a ki nem használt cukorkvóta után is tonnánként 133 euró illetéket kell fizetnie az EU-nak. Az Agrana a cukorpiaci reform beindulásakor kifejtette, piaci pozícióinak megtartására törekszik, ezért Fischer bízik abban, hogy a tulajdonosok a kaposvári gyártás fenntartása mellett döntenek. Mivel szerinte Magyarországon gazdaságos lehet a cukorrépa-termelés, úgy véli, hogy a beszállító termelői kört vissza lehet csalogatni a gyárhoz. KELEMEN ZOLTÁN
__label__pénzügy 0.0244331 __label__kultúra 1e-05 __label__társadalom 1e-05 __label__gazdaság 1e-05 __label__külpolitika 1e-05 __label__történelem 1e-05 __label__bűnözés 1e-05 __label__váltó 1e-05 __label__news@@international 1e-05 __label__beruházás 1e-05 $$$ __label__geography__magyarország 1.00001 __label__politika 1e-05 __label__geography__európai@@unió 1e-05 __label__geography__usa 1e-05 __label__pénzügy 1e-05 __label__külpolitika 1e-05 __label__művészet 1e-05 __label__organization__täglich@@alles 1e-05 __label__person__falk 1e-05 __label__person__gönczy@@jános 1e-05 $$$ __label__biztosítás __label__biztosítótársaság __label__életbiztosítás geography__magyarország genre__grafikon year__2017 $$$ Piaci részesedések 2016-ban $$$ Piaci részesedések 2016-ban 17150611.pdf
__label__labdarúgás 0.995542 __label__sport 0.985053 __label__jog 0.0737063 __label__külföldi@@munkavállalás 0.00649827 __label__sportfogadás 0.0043415 __label__érdekvédelem 0.00328306 __label__légszennyezés 0.00318268 __label__integráció 0.00299103 __label__szponzorálás 0.0021257 __label__környezetszennyezés 0.00155876 $$$ __label__labdarúgás 0.998255 __label__geography__európai@@unió 0.982024 __label__sport 0.979678 __label__geography__európa 0.0550153 __label__organization__uefa 0.0446909 __label__organization__fifa 0.0169249 __label__integráció 0.00758724 __label__geography__belgium 0.00735583 __label__organization__mlsz 0.00713143 __label__organization__európai@@bizottság 0.00491541 $$$ __label__sport __label__labdarúgás __label__sportfinanszírozás organization__uefa genre__cikk year__2001 $$$ Új átigazolási szabályok az európai fociban, A pénz nem vész el $$$ Új átigazolási szabályok az európai fociban A pénz nem vész el Megegyezéssel zárult a múlt héten az évek óta tartó alkudozás az Európai Bizottság és a nemzetközi labdarúgó-szövetségek vezetői között arról, hogy a hivatásos játékosok átigazolási szabályait összhangba hozzák az Európai Unió munkajogi rendszerével. Ezzel valószínűleg befellegzett az ügynökök uralta játékospiac-dzsungelnek és a csillagászati összegű átigazolási díjaknak. A Real Madrid tavaly futballjátékosért valaha is fizetett legnagyobb összeget, közel 60 millió dollárt volt kénytelen leszurkolni a Barcelonának, hogy megszerezhesse a portugál sztár Luis Figót. Az argentin Hernan Crespót 55 millió dollárért engedte át a Parma a Laziónak, míg a ma már francia válogatott Nicolas Anelka szintén 50 millió dollárt meghaladó alku fejében cserélt klubot 1999-ben a brit Arsenaltól a spanyol Real Madridhoz igazolva (azóta a Paris Saint-Germainben játszik). Valószínűleg ezek voltak az utolsó csillagászati összegű átigazolási díjak az európai labdarúgásban; jövőre - ha a Nemzetközi Labdarúgó-szövetség (FIFA) vezérkara július 5-én jóváhagyja a múlt hét elején Brüsszelben született megállapodást, és részletesen is kidolgozza az új szabályokat - a sztárok átigazolása már az Európai Unió (EU) munkajogi szabályai szerint zajlik. Pontosabban csak majdnem úgy, mert az EU az 1998 óta tartó alkudozás (HVG, 2000. szeptember 16.) eredményeként végül hajlandó volt elismerni a sportág különleges társadalmi és üzleti jellegét, így a FIFA és az Európai Labdarúgó-szövetség (UEFA) szempontjait, ám az átigazolások rendje a 2001-2002-es idénytől alapvetően átalakul. Szakértők szerint a változtatás még nagyobb horderejű, mint az, amit az 1995-ben lezárult, Bosman-ügyként elhíresült eset idézett elő. Jean-Marc Bosman másodvonalbeli belga futballista az EU bíróságához fordult a szabad munkavállalás uniós jogára hivatkozva, hogy elérje átigazolását. A precedens nyomán ma az EU-ban a labdarúgók korlátozás nélkül igazolhatnak egyik klubtól a másikhoz, ám a gazdag egyesületek egyre nagyobb lelépési díjakat követelnek, illetve fizetnek; a játékosok adásvétele egyfajta „rabszolgapiac”, amelyet dörzsölt ügynökök uralnak, és ahol az uniós alapszabadságok egyikének számító szabad munkavállalási jog alig érvényesül. Ez a helyzet régóta szúrta az Európai Bizottság (EB) illetékeseinek szemét. 1998 decemberében dokumentumba foglalva tették le kifogásaikat Sepp Blatter új FIFA-elnök asztalára: a jelenlegi gyakorlat sérti az EU-ban érvényes versenyjogot, hátrányos a kisebb és az amatőr egyesületek számára - írták. A FIFA eleinte lesöpörte az asztalról a kifogásokat, mondván, illetékessége túlterjed az EU határain, a futball egyébként is egy külön világ. De az EB nem hagyta annyiban. Pereket indított, kilátásba helyezte, hogy uniós rendelettel helyezi hatályon kívül a jelenlegi átigazolási rendszert, betiltva a klubcseréket, és előbb tavaly októberi, majd idén március 1-jei határidőt szabott a megállapodásra. A fenyegetések hatására Blatter belátta: jobb a megegyezést keresni, főként az után, hogy a decemberi nizzai EU-csúcson rögzítették, elismerendő a labdarúgás különleges társadalmi és kulturális helyzete, tehát el lehet térni az általános munkajogi szabályoktól. A mostani brüsszeli kompromisszum, amelyet az EB részéről Mario Monti versenyjogi, Viviane Reding sportügyi és Anna Diamantopolu foglalkoztatásügyi főbiztosok hoztak tető alá Sepp Blatter FIFA- és Lennart Johansson UEFA-elnökkel, végül 11 pontba foglalja az új elveket. Ezek egyelőre csak a nemzetközi átigazolásokra érvényesek, de várhatóan kiterjesztik őket a nemzeti szövetségekre is. Az alap a szerződéses rendszer: a hivatásos labdarúgókat - munkavállalóként - 1-5 éves szerződések kötik a munkaadó klubokhoz. Ezeket felmondani év közben nem, csak az idény végén, egy megállapított átigazolási időszakban lehet. A hosszabb távú szerződéseknek van egy „védett” időszakuk: ez 28 évesnél fiatalabb (tehát a pályafutásuk csúcsán lévő) játékosoknál három év, 28 éves kor után két év, amely idő alatt a szerződés csak alapos indokkal mondható fel (például ha a játékost tartósan kispadra ülteti a klub). Klubcsere esetén nincs többé lelépési, illetve átigazolási díj, de bizonyos - objektív mutatók alapján meghatározott - kártérítési összeg fizethető, ha a szerződés idő előtt vagy egyoldalú döntéssel szakadt meg. E mutatók kidolgozása még a FIFA-ra vár, de mindenképpen figyelembe veendő tényező lesz a játékos gázsija, illetve a megszakított szerződésből még hátralévő idő. Egyoldalúan megszakított szerződés esetén az új klub fizet a réginek, de semmiképp sem „önkényes” - értsd: kialkudott - összeget, hanem annyit, amennyi az előre megállapított mutatók alapján jár. Ha a játékos alapos ok nélkül bont szerződést idő előtt, 4-6 hónapos eltiltás sújthatja. A rögzített kártérítési összegek meg sem közelítik majd a jelenlegi átigazolási díjakat; a játékospiac mai árai a várakozások szerint alig egyötödükre esnek vissza. Új elv viszont, hogy minden átigazolás esetén járandóság illeti meg a nevelő egyesületet is. A 23 évesnél fiatalabb játékosok szerződtetésekor minden esetben egy megállapítandó összeget kap az a klub, ahol a focista felnőtt és kinevelték. Ha több klubról van szó, mindegyiknek jut majd e járandóságból. Ez látszólag a kisebb és amatőr egyesületeknek kedvez, amelyek gyakran kitűnő futballiskolákat tartanak fenn, de kinevelt játékosaikat rendre elszipkázzák tőlük a nagy klubok. Úgynevezett szolidaritási alap létesül, ebbe a klubok minden átigazolás után befizetnek bizonyos összeget, s az alapból jut a nevelő egyesületeknek. Monti a francia válogatott sztárja, Zinedine Zidane pályáját idézte példaként: ő egy marseille-i külvárosi kis csapatnál kezdte, onnét került a másodosztályú Cannes-hoz, majd az első osztályú Bordeaux-hoz, ahol válogatott és világbajnok lett, amikor két éve sztárgázsival megszerezte őt a Juventus. A Bordeaux dollármilliókat kaszált Zidane átengedéséért, az új rendszer szerint viszont a Cannes és a kis marseille-i csapat is részesedhetne a summából. Az új rend is engedélyezi a 18 évesnél fiatalabb játékosok szerződtetését, de ilyenkor a szerződtető klubnak gondoskodnia kell a játékos iskoláztatásáról és megfelelő életkörülményeiről. A szerződések megszakításakor alkalmazandó szankciók (kártérítés, eltiltás) elbírálására külön testület alakul a FIFA keretében, ám ez nem zárja ki, hogy vitás esetekben a klubok és a játékosok rendes bírósághoz is forduljanak, ha ennek szükségét érzik. Mindez, mint látható, korántsem jelenti azt, hogy a hivatásos labdarúgók ugyanolyan szabad munkavállalókká lennének az EU-ban, mint mások, de a FIFA és az UEFA - néha egymással is vitában - szükségesnek tartotta a klubok védelmét. A legnagyobb vita az egyoldalúan szerződést bontók szankcionálása körül alakult ki; Blatterék egyéves eltiltást szorgalmaztak, az EU-biztosok minimális retorziót. A kompromisszum egyáltalán nem tetszik a hivatásos játékosok szakszervezetének (Fifpro), amelynek képviselője nem is vett részt a tárgyaláson. „Csalódottak vagyunk, a sport és a labdarúgás sötét napja ez” - jelentette ki a szervezet szóvivője, Laurent Denis, aki azt is kilátásba helyezte: megtámadják a megállapodást a strasbourgi Emberi Jogok Európai Bíróságánál. Sok szakértő várakozása szerint az új rendszerben a sztárjátékosok még nagyobb összegű gázsit kapnak majd, ez lévén az egyetlen eszköz a klubok kezében, hogy magukhoz kössék őket. Nem felhőtlenül boldogok a kis egyesületek sem, amelyeknek az érdekeit elvben felkarolták, nem tudják ugyanis, a szolidaritási alapból várható nevelési járandóságok pótolják-e azt, amit a jelenlegi rendszerben zsebelnek be egy-egy kitűnt tehetség átengedésekor. Az olasz Bari például a brüsszeli megállapodás előtti napon egyezett meg az idei bajnokság éllovasával, az AS Romával egy klasszisnak ígérkező 18 éves csatár, Antonio Cassano átigazolásáról. A Bari 60 milliárd lírát (1000 líra = 135 forint) kapott, Cassano pedig öt évre évi 7 milliárdos szerződést. Ilyen korú játékosért még soha sehol sem fizettek ennyit. „Biztos, hogy van valami egészségtelen ebben a mai rendszerben” - véli az olasz sportsajtó az eset kapcsán, ám a Bari elégedett, mert ezzel a pénzzel évekre biztosította az első osztályban maradását, s nem biztos, hogy az új renddel jobban járna. A brüsszeli főbiztosok, látva e veszélyeket, diszkréten arra is biztatták a FIFA és az UEFA vezetőit, próbáljanak plafont szabni a játékosgázsiknak, és állítsanak fel egy ellenőrző testületet, afféle „futball-számvevőszéket” a nagy egyesületek pénzügyeinek időszakonkénti átvizsgálására. Ilyen Franciaországban és Németországban már létezik. Az érintettek, a nemzeti szövetségek és a nagy klubok vezetői némi kétkedéssel fogadták az egyezséget. „Újabb lépés történt a futball lerombolása felé. A játékosok még több pénzt kérnek és kapnak majd. A nagyok még csak ellesznek valahogy, de a kicsiknek nem sok jót jósolok” - hangoztatta Fritz Scherer, a Bayern München és a német szövetség (DFB) alelnöke, míg Gerhard Mayer-Vorfelder hamarosan megválasztandó DFB-elnök szerint „elfogadható kompromisszum” született. A brit Arsenal-elnök David Dein viszont borúlátó, szerinte a jövőben a játékosok még könnyebben válhatnak meg klubjuktól, és a klubvezetőknek még nehezebb lesz csapatot építeniük.
__label__hadsereg 0.997459 __label__külpolitika 0.96591 __label__biztonságpolitika 0.0675567 __label__népszavazás 0.033096 __label__katonai@@szolgálat 0.019134 __label__hadgyakorlat 0.0047652 __label__határsértés 0.00408014 __label__katonai@@kiadások 0.000617076 __label__csapatkivonás 0.000598409 __label__belpolitika 0.000402042 $$$ __label__geography__svédország 1.00001 __label__hadsereg 0.997537 __label__geography__oroszország 0.938134 __label__külpolitika 0.890304 __label__geography__lettország 0.407343 __label__organization__nato 0.294225 __label__geography__norvégia 0.132974 __label__hadgyakorlat 0.115971 __label__geography__magyarország 0.0851091 __label__geography__szlovákia 0.0827073 $$$ __label__biztonságpolitika __label__hadsereg __label__katonai@@szolgálat geography__svédország organization__nato genre__hír year__2017 $$$ SOROZÁS SVÉDORSZÁGBAN, Kötelező mundér $$$ SOROZÁS SVÉDORSZÁGBAN Kötelező mundér Hét évvel a sorkötelezettség eltörlése után Svédországban visszaállítják a fiatalok behívását. Így 2018-ban négyezer 18 éves férfi és nő számára írják elő, hogy 9–12 hónapig szolgáljon a királyság hadseregében. A 109 év után megszüntetett sorkötelezettség visszahozását a svéd kormány azzal magyarázza, hogy alapvetően megváltozott az ország biztonsági környezete, miután Moszkva 2014-ben magához csatolta az Ukrajnához tartozó Krím félszigetet, majd beavatkozott a kelet-ukrajnai válságba. Stockholm szerint az is hozzájárult a döntéshez, hogy Moszkva a skandináv térségben is megnövelte aktivitását: orosz harci gépek és hadihajók többször behatoltak az észak-európai államok légterébe, illetve felségvizeire. A svédek biztonságérzete is romlott, most először kerültek többségbe azok, akik támogatnák a NATO-tagságot. Nem Svédország az első, amely az orosz fenyegetés miatt visszaállította a sorkötelezettséget, a NATO-tag Litvánia 2015-ben hozott ilyen döntést.
__label__belpolitika 0.997378 __label__országgyűlési@@választás 0.987189 __label__helyhatósági@@választás 0.294225 __label__országgyűlés 0.0384762 __label__pártpolitika 0.0120638 __label__nacionalizmus 0.0109969 __label__kormányalakítás 0.00264167 __label__politika 0.00233316 __label__idegengyűlölet 0.00151118 __label__szociáldemokrácia 0.00146506 $$$ __label__belpolitika 1.00001 __label__országgyűlési@@választás 0.997378 __label__helyhatósági@@választás 0.156115 __label__országgyűlés 0.0128312 __label__pártpolitika 0.0106625 __label__organization__európai@@parlament 0.00782589 __label__nacionalizmus 0.00758724 __label__organization__svájci@@néppárt 0.00556492 __label__geography__ausztria 0.00447838 __label__organization__bzö 0.0043415 $$$ __label__pártpolitika geography__európa genre__cikk genre__keretes year__2002 $$$ Országok, pártok, eredmények Nyugat-Európában $$$ Országok, pártok, eredmények Nyugat-Európában NORVÉGIA A bevándorlás megállítását, illetve a már bevándoroltak erőteljesebb integrálását szorgalmazó Carl Ivar Hagen elnök vezette Haladás Párt (FRP) a tavalyi parlamenti választáson 14,6 százalékot szerzett, s így a 165 parlamenti hely közül 26 jutott neki. Jelenleg kívülről támogatja a jobboldali kormányt. DÁNIA A Pia Kjaersgaard vezette bevándorlás- és EU-ellenes Dán Néppárt (DF) az 1997-es választásokon még csak 7,4 százalékot, 2001-ben már 12 százalékot szerzett, azóta kívülről támogatja a mérsékelt jobboldali kormányt. EGYESÜLT KIRÁLYSÁG Az Észak-Írország elszakadásáért harcoló Ír Köztársasági Hadsereg (IRA) politikai szárnyának tartott, egykor a marxizmushoz közel álló, manapság viszont nacionalizmusa miatt egyre inkább az új jobboldalhoz sorolt Sinn Féin (SF) a 2001-es választásokon négy képviselőt - köztük Gerry Adams elnököt - juttatott be a brit alsóházba. A holokauszttagadó, homofób, idegengyűlölő Nick Griffin elnök vezetésével működő Brit Nemzeti Pártnak (BNP) ez a mutatvány még nem sikerült: soha egyetlen jelöltjük sem jutott be a törvényhozásba. Tavaly viszont Oldham egyik választókerületében 11,2, Burnleyben pedig 11,3 százalékot kaptak. FRANCIAORSZÁG A sokszor kifejezetten rasszista hangot megütő Nemzeti Front (FN) idén júniusban a szavazatok 11,3 százalékát szerezte meg, ám a választási rendszer sajátossága miatt nem juttathatott képviselőt a nemzetgyűlésbe. Egy hónappal korábban a párt elnöke, Jean-Marie Le Pen a szavazatok 17 százalékával, a második legjobb eredménnyel került az elnökválasztás második fordulójába. SVÁJC A Christoph Blocher elnökletével működő idegenellenes, ám gazdasági értelemben liberális Svájci Néppárt (SVP) 1999-ben - négy évvel korábbi eredményén 9 százalékpontot javítva - 23 százalékkal jutott a parlamentbe, s lett a kormánykoalíció tagja. PORTUGÁLIA Az európai szélsőjobboldali mezőnyben mérsékeltnek tekinthető, nacionalista és persze bevándorlásellenes Néppárt (PP) az idei márciusi választásokon 8,8 százalékot szerzett, majd kormányra került. Elnöke, Paulo Portas jelenleg védelmi miniszter. OLASZORSZÁG Az Umberto Bossi szövetségi titkár vezette bevándorlásellenes Északi Liga (LN) - mely korábban az észak-itáliai „Padánia” önállóságáért küzdött - 4 százalékot ért el a 2001-es választásokon. A Gianfranco Fini elnök vezetésével működő Nemzeti Szövetség (AN) 12 százalékot kaparintott meg. Mindkét párt a kormánykoalíció tagja: Fini miniszterelnök-helyettes, Bossi reformügyi miniszter. HOLLANDIA Az elsősorban a muszlim vallásúak bevándorlásának leállításáért küzdő Pim Fortuyn Lista (LPF) 34 százalékot ért el Rotterdamban a 2002. márciusi önkormányzati választáson. A párt homoszexuális névadó elnökének májusi meggyilkolása után megtartott parlamenti választáson a hollandok 17 százaléka szavazott az LPF-re, mely a júliusban beiktatott új kormányban négy tárcát szerzett. Hónapokig tartó utódlási harcot követően augusztusban a liberálisokhoz húzó Harry Wijnschenk lett a frakcióvezető s így a párt első embere. NÉMETORSZÁG 1998-ban a Gerhard Frey elnökölte bevándorlásellenes Német Népi Unió (DVU) okozott riadalmat azzal, hogy 12,9 százalékot szerzett a szász-anhalti tartományi választásokon, de az idén már ahhoz sem volt elég erős, hogy elindulhasson. A Ronald Schill elnökletével működő rendpárti Jogállami Offenzíva Pártja (PRO) Szász-Anhaltban az idén már nem vitte át az 5 százalékos parlamenti küszöböt, pedig egy éve a hamburgi önkormányzati választáson még 19,4 százalékot ért el. BELGIUM A Frank Vanhecke elnökletével működő, Flandria Belgiumból való kiválását szorgalmazó, élesen bevándorlásellenes Flamand Blokk (VB) az 1999-es parlamenti választásokon Flandriában 15,4 százalékot szerzett, ami országosan 9,9 százalékot jelent. Egy évvel később az antwerpeni helyi választáson a legnagyobb pártként futott be, ötvenből húsz képviselői helyet szerezve. AUSZTRIA A bevándorlás- és EU-ellenes Szabadságpárt (FPÖ) 1995-ben 22 százalékot kapott, az 1999-es választásokon pedig már 27,2 százalékot ért el, s a kormánykoalíció tagjává avanzsált. Az emiatt kirobbant nemzetközi tiltakozási hullám, illetve az EU enyhe szankcióinak hatására Jörg Haider pártelnök - Susanne Riess-Passer alkancellár javára - lemondott, de azóta is ő a Szabadságpárt nem hivatalos vezetője és Karintia tartományi főnöke. GÖRÖGORSZÁG A hanyatló nacionalista Hellén Front (EM) elnöke a Le Pen hű drukkerének számító Makisz Voridisz. A párt soha nem jutott be a parlamentbe, sőt, az utóbbi években úgy meggyengült, hogy a 2000-es választásokon már nem is indult.
__label__munkanélküliség 0.99904 __label__foglalkoztatás 0.129413 __label__munkanélküli@@ellátás 0.00942259 __label__átképzés 0.0047652 __label__átlagbér 0.00338661 __label__csőd 0.00299103 __label__pártrangsor 0.00137703 __label__gdp 0.000865901 __label__hitelképességi@@rangsor 0.00071967 __label__gazdaság 0.00071967 $$$ __label__geography__magyarország 1.00001 __label__munkanélküliség 0.999154 __label__foglalkoztatás 0.0827073 __label__kórházak 0.0474359 __label__munkanélküli@@ellátás 0.0132328 __label__átképzés 0.0100236 __label__organization__belügyminisztérium 0.0047652 __label__autóállomány 0.00289958 __label__átlagbér 0.00264167 __label__organization__ensz@@európai@@gazdasági@@bizottsága 0.00226185 $$$ __label__munkanélküliség geography__magyarország genre__táblázat year__1994 $$$ Munkanélküliségi adatok $$$ Munkanélküliségi adatok Táblázat: 1994. augusztus Megye, főváros Bejelentett betöltetlen álláshelyek száma (db) Regisztrált munka- nélküliek száma (fő) Munka- nélküliségi ráta* (százalék) Munka- nélküli ellátásban részesülők (fő) Budapest 9 111 59 265 5,8 22 903 Baranya 1 515 23 119 11,3 8 409 Bács-Kiskun 2 606 31 737 12,4 11 687 Békés 1 112 28 469 14,9 9 157 Borsod-Abaúj-Zemplén 1 815 58 852 16,7 15 817 Csongrád 5 574 22 409 10,4 8 058 Fejér 3 608 22 995 11,0 7 593 Győr-Moson-Sopron 332 15 460 7,5 6 738 Hajdú-Bihar 2 172 36 984 14,8 11 540 Heves 405 20 197 13,4 6 676 Jász-Nagykun-Szolnok 1 196 31 270 15,5 9 698 Komárom-Esztergom 280 19 252 12,5 6 840 Nógrád 1 078 18 513 16,7 5 974 Pest 3 447 37 367 7,8 15 430 Somogy 605 15 211 9,8 5 257 Szabolcs-Szatmár-Bereg 1 383 48 613 19,0 12 388 Tolna 639 15 795 13,1 5 521 Vas 862 11 525 8,1 4 682 Veszprém 473 19 421 10,2 7 250 Zala 1 324 14 344 9,5 5 742 Összesen: 39 537 550 798 11,0 187 360 Változás %-ban +0,1 –1,0 –0,1 –4,2 Táblázat: 1994. szeptember Megye, főváros Bejelentett betöltetlen álláshelyek száma (db) Regisztrált munka- nélküliek száma (fő) Munka- nélküliségi ráta* (százalék) Munka- nélküli ellátásban részesülők (fő) Budapest 8867 60 378 5,9 21 945 Baranya 1511 23 372 11,4 8 245 Bács-Kiskun 2874 31 065 12,1 10 968 Békés 1218 27 816 14,5 8 576 Borsod-Abaúj-Zemplén 2008 57 564 16,3 1 018 Csongrád 5315 22 461 10,5 7 729 Fejér 3319 22 955 11,0 7 288 Győr-Moson-Sopron 175 15 042 7,3 6 282 Hajdú-Bihar 1870 36 442 14,6 10 874 Heves 457 19 884 13,2 6 269 Jász-Nagykun-Szolnok 1922 30 799 15,3 9 087 Komárom-Esztergom 295 18 878 12,2 6 499 Nógrád 893 18 281 16,5 5 802 Pest 3546 35 914 7,5 14 657 Somogy 422 16 111 10,3 5 455 Szabolcs-Szatmár-Bereg 1360 48 510 18,9 12 091 Tolna 547 15 631 12,9 5 386 Vas 867 11 008 7,7 4 371 Veszprém 409 19 389 10,2 6 968 Zala 1547 14 368 9,5 5 460 Összesen: 39 422 545 868 10,9 178 970 Változás %-ban –0,3 –0,9 –0,1 –4,5 *Az 1993. január 1-jei gazdaságilag aktív népességhez viszonyítva
__label__tőzsde 0.607673 __label__búzapiac 0.307368 __label__gabonakereskedelem 0.300756 __label__határidős@@ügylet 0.0803675 __label__búzatermesztés 0.0229874 __label__gabonatermesztés 0.0216253 __label__pénz-@@és@@tőkepiac 0.0179962 __label__kukoricatermesztés 0.0132328 __label__ár 0.0124417 __label__értékpapírpiac 0.00807199 $$$ __label__geography__magyarország 0.996186 __label__búzapiac 0.851963 __label__gabonakereskedelem 0.793116 __label__organization__bát 0.622469 __label__tőzsde 0.592677 __label__határidős@@ügylet 0.287778 __label__búzatermesztés 0.239359 __label__pénz-@@és@@tőkepiac 0.129413 __label__gabonatermesztés 0.0803675 __label__nyersanyagpiac 0.061886 $$$ __label__tőzsde geography__magyarország genre__cikk genre__keretes author__gyenis@@ágnes year__1996 $$$ Határidős árutőzsde $$$ Határidős árutőzsde Ha a megtakarítását kockára tenni is hajlandó merész polgár arra spekulál, hogy a búza, kukorica, árpa, napraforgó vagy hús ára augusztusig bizonyosan följebb megy, a jelenlegi áron vételi megbízást adhat például augusztusra a Budapesti Árutőzsde (Bát) határidős gabona- vagy húspiacán. Majd menet közben, amikor úgy ítéli meg, hogy a búzaárak a csúcsra értek, egy ellentétes, eladási ügyletet köthet ugyanarra az időpontra. A két ár közötti különbség pedig az ügyes spekuláns nyeresége lesz. Mindezt persze csak akkor lehet tető alá hozni, ha a tőzsdének akad olyan szereplője, aki fordítva kalkulál, s elfogadja ezeket az ajánlatokat. Erre pillanatnyilag a búza frontján a legnagyobb, a húsnál pedig a legkisebb az esély, sőt az utóbbira világszerte a gabonáéhoz képest elenyésző forgalom a jellemző. Az üzletelés költségei a Bát-on nem túl borsosak: a legkevesebb 20 tonnánként „forgó” gabonánál tonnánként 400, azaz összesen 8 ezer forint a kötelező biztonsági letét, míg a minimum 5 tonnányi húsügylethez tonnánként 4 ezer, vagyis összesen 20 ezer forint kifizetésére van szükség. Ezenkívül az üzletek értékének 1 százaléka körüli összegre rúgnak a Bát-nak, a Központi Elszámolóház és Értéktárnak (Keler), az Állami Értékpapír- és Tőzsdefelügyeletnek (Áétf), valamint a brókercégnek fizetendő díjak. Némi anyagi megterhelést jelenthet az is, hogy a tőzsde naponta elszámolja az üzletkötőkkel az általuk becsült és a valóságos árak különbözetét. A spekulánsnak azonban roppant óvatosnak kell lennie, mert könnyen kényszerű búzakereskedő válhat belőle: ha ugyanis a most megkötött vételi ügyletből nem „száll ki” időben egy ellentétes irányú eladási manőverrel, a szerződés lejáratakor valóban ki kell fizetnie és átvennie a vásárolt búzát, illetve ellenkező esetben elő kell azt „varázsolnia”, mert az egyoldalú árutőzsdei ügyletek valóságos vételnek és eladásnak minősülnek – ismertette az árutőzsdézés ábécéjét Kobulniczky Tamás, az AGP Rt. üzletkötője. Az ellenügylet megkötésének kényszere ugyanakkor óriási rizikót is jelent, hiszen ha valaki túl hamar vagy túl későn lép, alaposan ráfizethet az üzletre. Merőben más megfontolások vezetik az árutőzsdéző gabonatermelőt, hiszen neki a búza abszolút ára az irányadó, míg a spekulánst egy bizonyos időszak alatt a vételi és eladási árak között elérhető szakadék ösztökéli – magyarázta Keresztesi Szergej, a Bát elnöke. A termelőnek az az érdeke, hogy minél magasabb áron adhasson el – illetve csökkentse vagy akár ki is védje az esetleges áresés rizikóját –, ezért ha például arra kalkulál, hogy az árak augusztusig esnek, akkor eladja a búzát a tőzsdén a mostani 20,6 ezer forintos áron, s ha az mondjuk a lejáratig 20 ezer forintra apad, tonnánként 600 forintot kereshet. A tőzsdére kacsingató termelőnek azonban alaposan kedvét szegheti az a tény, hogy – főleg akik nem hitelképesek a bankoknál – kiszolgáltatottak a felvásárlókkal szemben. Ez utóbbiak ugyanis a termelő számára nem feltétlenül a legkedvezőbb áron előre lekötik a gabonát, annak fejében, hogy már a termelést is hajlandók finanszírozni. Ilyen körülmények között a termelők általában nem vállalják fel, hogy egy kétes kimenetelű tőzsdei spekulációval próbálják mérsékelni a fizikai piacon elszenvedett veszteséget. „Most egyébként érdemes gabonát termelni, hiszen az árak tavaly nyár óta világszerte nagyon magasak, s az idén eddig csak tovább emelkedtek” – vélekedett Kobulniczky Tamás. A tavalyi árrobbanás oka a kereslet régóta nem tapasztalt felfutása volt, amit kisebbrészt a FÁK-országok, nagyobbrészt viszont Kína piaci magatartása generált, amely utóbbi a rizsföldeket tönkretévő időjárás miatt a nyárelőn búzát vett az Egyesült Államoktól, akkor még alig több mint tonnánként 100 dollár fölötti áron – magyarázta Vermes András, az Agrograin Rt. vezérigazgatója. A tartós kereslet révén azonban a búzaárak néhány hónap alatt megduplázódtak – amit kisebb mértékben bár, de a kukorica ára is követett –, s így tavaly az USA és a nyugat-európai országok, miközben megszüntették termelőik állami támogatását, annyi búzát tudtak eladni, hogy korábban 80 napra elegendő búzakészleteik 40 napira apadtak le. Ez a fejlemény valószínűleg az idén is élénk keresletet vetít előre, hiszen szakértők szerint az az optimális, ha szükség esetén a készletek 55–66 napig kitartanak. „Csakhogy az árak emelkedése mindenkit arra ösztönzött, hogy sokat vessen, így, ha az időjárás közbe nem szól, az idén nyáron nagy lesz a búzakínálat a világpiacon, ami letörheti az árakat” – kockáztatott meg egy kis jóslást Vermes András. Ha pedig ez „bejönne”, a termelőknek érdemes lenne még a mostani magas árakon eladni, s nem minél tovább tartogatni a búzát, mint ahogyan azt tavaly tették. „A magyar árutőzsde árai ma már egyértelműen a világpiaci folyamatokat tükrözik vissza, s hogy mennyire rugalmasan, az elsősorban a kereskedelem hazai liberalizáltságán és az agrárszektor szabályozásán áll vagy bukik” – vélekedett a HVG kérdésére Kaczúr József, az AGP Rt. brókere. Ha például a kormányzat – félve attól, hogy nem marad elegendő búza az országban, s ezért drágán kell majd importálni – továbbra sem ad ki újabb exportengedélyeket, akkor az árak Budapesten esnek, hiszen a kedvező külpiaci lehetőségektől tavaly fellelkesült termelőknek értékesítési gondjaik lesznek a viszonylag szűk belső piacon. Más szakértők abban látják a Bát fogyatékosságát, hogy e piac egyelőre kicsiny, ezért egy-egy jelentősebb ajánlatnak nincs ellenpárja. GYENIS ÁGNES
__label__kurdok 0.47659 __label__belpolitika 0.355785 __label__polgárháború 0.320831 __label__fegyveres@@konfliktus 0.191943 __label__iszlám 0.0675567 __label__terrorizmus 0.0433758 __label__politika 0.0174525 __label__katonai@@beavatkozás 0.0106625 __label__háború 0.00187757 __label__vallás 0.00176461 $$$ __label__geography__irak 1.00001 __label__organization__iszlám@@állam@@(is) 0.960371 __label__terrorizmus 0.615098 __label__belpolitika 0.50001 __label__kurdok 0.327678 __label__fegyveres@@konfliktus 0.239359 __label__polgárháború 0.206904 __label__iszlám 0.201823 __label__geography__bagdad 0.0566624 __label__geography__közel-kelet 0.0446909 $$$ __label__iszlám __label__politika __label__terrorizmus __label__vegyi@@fegyver geography__irak organization__iszlám@@állam@@(is) genre__hír year__2015 $$$ Ellenálló szélsőségesek $$$ Ellenálló szélsőségesek Klórgázt vetett be többször is az Iszlám Állam (IS) – közölte a hétvégén az észak-iraki kurd erők egyik főtisztje, Aziz Vaiszi tábornok. Mint mondta, a Moszul környéki harcokban decemberben és januárban is használtak vegyi fegyvert a szélsőségesek, amit a sebesülteken a kórházban végzett tesztek bizonyítanak. Bár a Tikrit visszafoglalásáért több mint két hete indított offenzívát hétfőn leállító iraki hadsereg nem kommentálta a kurd hírt, Bagdad jelezte, hogy a város ostroma során találtak klórral teli tartályokat. Az iraki kurdok erőteljesen kifogásolják, hogy a Tikrit visszaszerzéséért folyó csatában a 20 ezres iraki erő mellett Irán által támogatott síita milíciák is részt vesznek. Maszrúr Barzáni, az iraki kurd autonómia hírszerzési főnöke szerint a síita milíciák – a szunnitákkal szembeni feszültség kiélezésével – nagyobb problémát okoznak, mint maga az IS. A tikriti harcok során teljesen lerombolták a város szülöttének, a néhai Szaddám Huszein iraki diktátornak a sírját, amelynek a helyén síita zászlókat és vezetőik fényképét helyezték el. Az iraki szunniták azzal vádolják a síitákat, hogy szándékosan tették a földdel egyenlővé a szunnita Huszein pazar mauzóleumát.
__label__országgyűlési@@választás 0.99594 __label__választási@@rendszer 0.651365 __label__országgyűlés 0.0953595 __label__belpolitika 0.0518555 __label__választási@@kampány 0.0433758 __label__házszabály 0.0216253 __label__pártrangsor 0.0149671 __label__pártprogram 0.0047652 __label__alkotmányjog 0.0043415 __label__pártfinanszírozás 0.0042088 $$$ __label__geography__magyarország 1.00001 __label__országgyűlési@@választás 0.999231 __label__választási@@rendszer 0.658428 __label__választási@@kampány 0.136618 __label__országgyűlés 0.129413 __label__belpolitika 0.0875738 __label__organization__mdf 0.0851091 __label__organization__országgyűlés 0.0341104 __label__pártrangsor 0.0229874 __label__házszabály 0.0159164 $$$ __label__belpolitika __label__jog __label__országgyűlési@@választás __label__politika __label__választási@@rendszer geography__magyarország genre__cikk year__1999 $$$ Választójogi párttervek, Pénzes jelöltek $$$ Választójogi párttervek Pénzes jelöltek Egyfordulós parlamenti választást szeretne az MSZP, ám ötletét a kormányzó Fidesz-MPP és MDF elutasítja, míg a többi párt mindkét változatot elfogadhatónak tartja - derült ki a kétharmados többséget igénylő választójogi reformot előkészíteni hivatott parlamenti bizottság ülésein. Miután a fő kérdésekben hasonló véleménykülönbségek mutatkoznak, úgy tűnik, a márciusban alakult testület kudarcra van ítélve, bár előfordulhat, hogy mondjuk a kampányidőszak egy hónapra csökken, az ajánlócédulákat pedig 200 ezer forintos jelöltállítási kaució váltja fel. A választójog körüli pártviták jellemzője az elmúlt tíz év tapasztalatai szerint, hogy a pártjavaslatok mindig magasztos elvek - hatékony népképviselet, politikai stabilitás, olcsó állam - emlegetésével kezdődnek, ám előbb-utóbb kiderül, hogy az éppen aktuális elképzelés mögött jelentős részben napi politikai megfontolások állnak. Ezt látszik igazolni a márciusban létrejött választójogi parlamenti eseti bizottság eddigi munkája is. A Pokol Béla (FKGP) által vezetett hatpárti testülethez - amely fél évet kapott a T. Háztól arra, hogy javaslatot dolgozzon ki az 1989-ben kialakított választójogi rendszer reformjára - a közelmúltban „futottak be” a pártjavaslatok. Noha ezek nem tekinthetők véglegesnek, inkább vitaalapként szolgáló elképzelések, május elejére az már kirajzolódott, ki milyen voksszabályokat szeretne. Egyetértés a hat parlamenti párt között lényegében csak abban van, hogy a jelenleginél kisebb létszámú Országgyűlést szeretnének (a mandátumok javasolt száma 250 és 350 között mozog, legkevésbé az MDF pártolja a parlamenti fogyókúrát), amelybe továbbra is vegyes rendszerben - részint listáról, részint egyéni választókerületekből - kerülnének a képviselők. Olyan alapvető kérdésekben, mint például a szavazási fordulók száma vagy az egyéni és listás mandátumok aránya, nagy a véleménykülönbség a pártok között. Az MSZP az egy-, a Fidesz-MPP és az MDF a kétfordulós szisztémát támogatja, míg a többiek nem alakítottak ki ilyen határozott álláspontot, feltételekkel elfogadhatónak tartják mindkét megoldást. A mai javaslatok magukon viselik a tavalyi választási eredmény nyomait, hiszen akkor az egyfordulós rendszer az MSZP győzelmét hozta volna - s így Horn Gyula kapta volna a kormányalakítási megbízást -, a Fidesz-MPP viszont a második fordulónak köszönheti sikerét. Ugyanakkor a kisebb pártok - amelyek a mai rendszerben kevesebb mandátumhoz jutnak, mint amennyi a listás eredményeik után járna nekik - azt szorgalmazzák, legyen arányosabb a mandátumelosztás. Ezek az álláspontok csak a vezető kormánypárt esetében nevezhetők jelentős véleménymódosulásnak. Míg ugyanis a Fidesz-MPP a megalakulása után sokáig kifejezetten a listás szavazás híve volt, s képviselői később is - például az 1994. januári jogalkotási programban - amellett érveltek, hogy a rendszer minél arányosabb legyen, addig a szocialisták évek óta szorgalmazzák az egyfordulós változatot (1994-es győzelmük után ezt az SZDSZ-szel kötött koalíciós megállapodás is tartalmazta). A fiataldemokraták lépése ugyanakkor érthető, hiszen egészen a legutóbbi időkig gyenge pártszervezet-hálózattal rendelkeztek, kevés ismert politikusuk volt, az 1990-es és 1994-es választásokon esélyük sem volt arra, hogy eredményükön a második fordulóban - ami lényegében az egyéni kerületeket jelentette - javítsanak. Nem így 1998-ban. Előbb a Giczy-ellenes kereszténydemokraták befogadásával, majd az MDF-fel kötött szoros szövetséggel, végül a kisgazdákkal tető alá hozott választási megállapodással a második „menetre” biztosították maguknak a jobbközép voksok többségét, s így sok helyen előzni tudtak, elütve a mandátumtól az első forduló után vezető MSZP-jelöltet. A fideszesek számára tehát - a jelenlegi szövetségi kapcsolatokkal és közvélemény-kutatási eredményekkel számolva - kedvezőbb a kétfordulós rendszer, mint az MSZP-nek, amely az „egykörös” versenyben csíphetné el a választási győzelmet. A kisebb pártok számára érthetően nem a fordulók száma fontos, hanem a rendszer arányossága. Különösen a MIÉP - amely tavaly a listás szavazatok 5,47 százalékával csak a mandátumok 3,63 százalékát szerezte meg -, illetve az SZDSZ követeli, hogy a módosítás segítse elő, a parlament összetétele tükrözze a jelenleginél jobban a választóknak a listákra leadott voksokban megnyilvánuló akaratát. Noha ennek jogosságát bizonyos határig senki sem vitatja - a ma 5 százalékos parlamenti küszöb eltörlése nem került komolyan szóba -, a nagyobb pártok felemlegetik, hogy a mai rendszer szinte automatikusan biztosítja a kormánytöbbséget, s így minimálisra csökkenti a politikai patthelyzet kockázatát. Jellemző, hogy 1998-ban - nem számítva az MDF-re leadott 2,8 százalékot - a mai kormánypártok 42,63 százalékos listás eredményt értek el, míg az MSZP-SZDSZ páros 40,49 százalékosat, vagyis egy teljesen arányos rendszerben igencsak felértékelődött volna a legkisebb parlamenti párt, a MIÉP. A Fidesz-MPP-FKGP kettős önmagában ugyanis a bejutási küszöb miatt elveszett szavazatok leszámítása után sem szerezte volna meg a többséget, csak a mandátumok 48,12 százalékát. A fordulók számához hasonlóan nagy a nézetkülönbség a második kamara felállítása vagy a külföldön élő magyar állampolgárok szavazati joga kapcsán is. Mindez arra utal, hogy a legfontosabb választójogi szabályokban nem várható változás, a módosítást ugyanis nemcsak az nehezíti, hogy a paritásos bizottság - amelyben minden parlamenti pártnak ugyanannyi szavazata van - öthatodos többséggel dönt (ami például lehetővé teszi az MSZP leszavazását), hanem az is, hogy a választójogi törvény megváltoztatása kétharmados parlamenti többséget igényel, ez pedig a szocialisták ellenében nem lesz meg. Számos olyan javaslat is felbukkant azonban az eddigi ülések során, amelyeknek van esélyük a jóváhagyásra. Pokol Béla például felvetette a kopogtatócédulák eltörlésének ötletét. Elképzelése szerint az egyéni jelöltséghez jelenleg szükséges 750 választói ajánlást kaució váltaná fel, választókörzetenként 200 ezer forintot kellene letennie az indulónak, az országos lista „ára” pedig 5 millió forint lenne. Ez a rendszer a kisgazda bizottsági elnök szerint kizárná a parlamentbe jutásra teljesen esélytelen törpepártokat a küzdelemből, hiszen csak azok kapnák vissza a pénzt, akik az egyéni kerületben a szavazatok 2 százalékát megszerezték, illetve a pártok közül azok, amelyek a listás voksok 0,5 százalékát begyűjtötték (az 1998-as listás eredmény szerint 9 ilyen párt volt, a parlamentbe jutottakon kívül a KDNP, az MDNP és a Munkáspárt tartozott ide). A Fidesz-MPP és az FKGP szorgalmazza a kampányidőszak rövidítését is, ezzel egybekötve a kisgazdák szerint lehetőség volna a kampányköltségvetések további korlátozására. A javasolt pártonkénti 100 millió forintos határ - Pokol Béla szerint - „milliárdos nagyságú megtakarítást eredményezhet az összes pártot tekintve, és ez csökkentheti a pártfinanszírozás nehézségei miatti korrupció veszélyét”. Elvileg minden párt támogatja a kisebbségek parlamenti képviseletét, bár a részletekben különböznek az álláspontok; a kisgazdák javaslata szerint például a kedvezményesen bejutó 13 kisebbségi parlamenti képviselő nem szavazhatna a kormányalakítás és a bizalmatlansági indítvány, valamint a költségvetés ügyében.
__label__filmgyártás 0.999522 __label__kultúra 0.985506 __label__kultúrafinanszírozás 0.622469 __label__állami@@támogatás 0.592677 __label__filmfesztivál 0.562187 __label__kultúra-finanszírozás 0.407343 __label__filmforgalmazás 0.407343 __label__művészet 0.136618 __label__szponzorálás 0.0185566 __label__rajzfilm 0.0106625 $$$ __label__filmgyártás 1.00001 __label__geography__magyarország 1.00001 __label__kultúra 0.991694 __label__filmfesztivál 0.569863 __label__kultúrafinanszírozás 0.492198 __label__állami@@támogatás 0.320831 __label__organization__magyar@@mozgókép@@alapítvány 0.268951 __label__filmforgalmazás 0.245095 __label__kultúra-finanszírozás 0.217348 __label__művészet 0.0656148 $$$ __label__állami@@támogatás __label__filmfesztivál __label__filmgyártás __label__kultúra __label__kultúrafinanszírozás __label__művészet geography__magyarország organization__magyar@@mozgókép@@alapítvány genre__cikk genre__címlapsztori author__vitéz@@f.@@ibolya year__2007 $$$ DÖMPING A 38. FILMSZEMLÉN, Ki mint vetít $$$ DÖMPING A 38. FILMSZEMLÉN Ki mint vetít Minden eddiginél több pénzből készültek játékfilmek az idei, 38. Filmszemlére. A kivételezetten kezelt szakma költségvetési támogatását a következő négy évre kőbe vésték. Reciklálva a Medgyessy-érában már kipróbált kultúrpolitikáját, Hiller István oktatási és kulturális miniszter újabb különalkut kötött a Magyar Mozgókép Közalapítvánnyal (MMKA) a 38. Filmszemlére időzítve. A megállapodás négy évre előre kivonja az éves költségvetési huzavonából a filmes szakmát. Garantálja, hogy a minisztérium jövőre 4,98 milliárd, azután 5,59 milliárd, 2010-ben pedig 6,3 milliárd forint közpénzt fog átutalni a legtöbb filmes támogatást elosztó MMKA-nak. Ez elmarad ugyan a Medgyessy Péter egykori kormányfő által éppen négy éve kilátásba helyezett állami apanázstól, melynek 2006-ra már 10 milliárd forintra kellett volna duzzadnia, de vigaszdíjként a közalapítványé lett az állami filmgyártó Mafilm Zrt. és a Magyar Filmlaboratórium Kft., amelyek privatizációját korábban éppen a filmes lobbi akasztotta meg. Más kérdés, hogy a volt miniszterelnök ígérete csak közvetlen támogatás formájában nem teljesült - tavaly 6,2 milliárd, az idén 4,67 milliárd lett belőle -, közvetett módon kiegészült viszont a filmtörvényben rögzített adókedvezménnyel, amellyel a filmgyártásba befektetőket honorálja az állam. E doppingolásnak köszönhetően tavaly mintegy 24 milliárd forint áramlott a magyarországi filmgyártásba - ebből 13,7 milliárd magyar filmekbe -, és összesen 3,3 milliárd forintról adott adó-visszaigénylésre jogosító igazolást a Nemzeti Filmiroda. Az állami befektetésösztönzés hatását jelzi, hogy az idei Filmszemlére a múlt évihez hasonlóan 34 film készült el, összköltségvetésük viszont csaknem megduplázódva, 12 milliárd forintra nőtt. „Igényesebb, jobb kiállású filmek készültek” - utalt Tóth Erzsébet, az alkotásokhoz összesen mintegy 3 milliárd forinttal hozzájáruló MMKA főtitkára arra, hogy a szemlén versenyző filmek közel fele az átlagosnak tekintett 220 milliónál nagyobb költségvetésből forgott. Az annak idején 1,6 milliárd forintos állami részvétellel készült Sorstalansághoz fogható, 2 milliárd forinthoz közeli büdzsével forgatta például Andy Vajna producer a Szabadság, szerelem című művet. Az október 23-án mozikba került filmhez - melyet megközelítve Herendi Gábor Valami Amerikájának félmilliós rekordját, eddig 470 ezren láttak - az MMKA 272 millió, a kultusztárca 200 millió, az Országos Rádió és Televíziós Testület 60 millióval járult hozzá, háromnegyedét a piacról finanszírozták. De 1 milliárdból forgathatott Kamondi Zoltán és 483 millióból a tíz éve, a Witman fiúk óta hallgató Szász János, akit az Ópium - Egy elmebeteg nő naplója című opusával esélyesnek tartanak a fődíjra is. Megdobta az 1956-os témákkal foglalkozó filmek büdzséjét a Magyar Történelmi Film Közalapítvány külön kerete is, így Szilágyi Andor Mansfeldje félmilliárdból készülhetett. Ha nem is a Vajna-filmhez hasonló mértékben, de csökken a magyar filmekben az állami finanszírozás aránya: összességében a szemleművek büdzséjének fele származott közpénzből, beleértve a befektetési adókedvezményt, sőt tíz film már adóforintok nélkül készült. Más kérdés, hogy utóbbiak mindegyike az idén először bevezetett információs kategóriában látható majd csak a mustrán. Az irdatlan mennyiségre hivatkozva ugyanis előzsűri szűrte meg a mezőnyt, s csak az alkotások felét válogatta be a versenybe (ezek mindegyikénél a költségvetés nagyobb részét tette ki az állami forrás). A producerek-rendezők egy része szerint pedig valamennyi filmnek versenyeznie kellene, ha már szemlének, és nem fesztiválnak hívják a rendezvényt. Így olyan olvasata is van az előválogatásnak, hogy pénzkidobás az MMKA részéről a végül versenyre sem érdemesített filmek támogatása. Igaz, némelyek eleve nem kívántak ringbe szállni, így Vajnán kívül a nyitófilm, a 331 milliós költségvetésű Noé bárkája alkotója, Sándor Pál sem - aki a Miss Arizona után húsz évvel forgatott újra saját játékfilmet. Ugyancsak önszántából maradt távol a versenytől a Megafilm Kft., a 340 millió forintos görög-magyar koprodukció, az Idegölő gyártója. Kálomista Gábor producer a korábbi közönségfilmjeit fanyalogva fogadó kritikák nyomán a zsűrire utalva csak annyit jegyzett meg: „nem öt ember előtt akarjuk megméretni”. Noha a mustrán szereplő termésben csak mutatóban jelentkeznek a manapság jó márkanévnek számító fiatal magyar rendezők - inkább a középgeneráció és a nagy visszatérők szemléje az idei -, de alighanem folytatják a sikerszériát. Legalábbis az első filmes Bogdán Árpád Boldog új élet című opusa meghívást kapott a Berlinaléra (lásd Mustrák népe című írásunkat). Rajna Gábor, a mű producere szerint szétaprózottak a támogatási források, a 30-40 milliós pályázati pénzekből pedig sok produkció nem tud elindulni. Nem látszik viszont a szűkmarkúság Kamondi Zoltán Dolina című művén, a mintegy 1 milliárd forintos költségvetésével a szemle versenyfilmjeinek legdrágább darabján, amelyet az MMKA a mezőnyben a legmagasabb, összesen 400 millió forint támogatásra érdemesített. Ebből 100 milliót kapott a kiemelt költségvetésű filmekre meghirdetett - tavaly összesen 150 milliós - keretből. Utóbbiból jutott még a kultuszfilmesként tisztelt Tarr Béla még mindig befejezetlen Londoni férfijára is, amelynek forgatása 2005-ben elakadt, s akkor az 1,3 milliárd forint büdzséjű filmet addig már 400 millió forinttal támogató MMKA reménytelennek nevezte a megvalósítását (HVG, 2005. március 26.). Az átlagnál bőkezűbb állami hozzájárulás ellenére a Dolina stábja máig nincs maradéktalanul kifizetve. Tavaly decemberben az egyik stábtag másfél éve késő gázsija miatt felszámolási eljárást kért Kamondi producercége, a Honeymood Kft. ellen. A romániai Hargitafürdőn felhúzott valóságos díszletvárosban a forgatás már menet közben megakadt, a fizetését reklamáló stábot az MMKA helyszínre siető képviselője tudta csak megnyugtatni, ígérve, hogy íziben utalják az állami pénzeket. Az összegek felhasználását ellenőrző közalapítvány főtitkára a HVG kérdésére ehhez képest most úgy nyilatkozott, nincs tudomása fizetési gondokról. S az MMKA láthatóan ezt készpénznek veszi, hiszen a Honeymood tavaly szeptemberben egy újabb produkcióra nyert el 70 millió forintos támogatást, márpedig elvileg nem kaphat szubvenciót olyan filmes, aki nem számolt el a közpénzekkel. Ugyanakkor a százmilliós tartozásról szóló piaci híreket Kamondi maga sem tartotta túlzónak. „Nem olyan drámai a helyzet” - mondta a HVG-nek, kijelentve: május végéig meglesz a pénz, fizet, amint megérkeznek azok az összegek, amelyeknek a folyósítása a forgalmazáskor esedékes. A filmet 430 ezer euróval támogató Eurimages például az utolsó részletet az első kereskedelmi vetítés után utalja. Kamondi abban bízik, hogy ha román koprodukciós partnere, a helyi Berlusconinak nevezett médiamágnás, Adrian Sarbu megkezdi a forgalmazást, megoldódik a helyzet. Megosztja a filmszakmát a szemle legfőbb újdonsága, a kettősnek nevezett fődíj. Az egyiket a szerzői, a másikat a műfaji film kategóriában adják, gondosan kerülve a művész-, illetve a közönségfilm megkülönböztetést. A nemzetközi fesztiválokon az értelmezhetetlen kategóriák helyett egyszerűen közönségdíjat osztanak, Budapesten viszont a zsánerfilmeknek amolyan vigaszágat találtak fel. A korábbi közönségfilmes tolongáshoz képest - amikor a producerek valósággal rárontottak a nézőszámot honoráló 40-50 millió forintos támogatásra (HVG, 2005. február 5.) - az idén jóval kisebb a szórakoztatófilmes felhozatal. A műfaji fődíjra szakmai körökben leginkább Herendi Gábort tartják esélyesnek, aki eddigi filmjeivel nézőcsúcsokat döntögetett, ehhez képest most kapott először kifejezetten a látogatószámra szóló támogatást. A Lora 300-320 millió forintos költségvetéséből az MMKA 150 milliót állt, ebből az utolsó 50 milliót Herendi korábbi filmjeinek közönségsikere miatt ítélte meg a közalapítvány. Mert bár a nézőszámért tízmilliók helyett manapság már csak milliókra váltható pontszám jár, Herendi méltányosságból került kivételezett helyzetbe, mert korábbi filmjei nem estek bele a pályázatok határidejébe. Abban viszont teljes az egyetértés, hogy a filmszakma összességében profitál a mozgóképtörvény által megnyitott lehetőségekből. Janisch Attila, a szemletanács elnöke egyenesen sikerágazatnak nevezte a magyar filmet, amely szerinte tavaly megmentette a mozikat. Az előzetes becslések szerint 2006-ban a mozilátogatók száma 4 százalékkal csökkent az előző évihez képest, és a 11,6 millióból mintegy 2 millió volt a magyar filmek közönsége, durván 700 ezerrel több, mint egy évvel korábban. Ez már közelíti a filmtörvény elfogadása környékén Hiller által dédelgetett tervet, hogy a mozizók akkoriban jellemző 5-6 százaléka helyett 20 százaléka váltson jegyet magyar filmre (HVG, 2004. január 17.). Árnyalja a képet, hogy a szokásosnál gyengébb volt az amerikai filmek felhozatala. A nézettségi listát így is a Harry Potter vezeti, amelyre 630 ezren váltottak jegyet, de a filmforgalmazók 2005 decemberétől számolt húszas toplistájára példátlan módon 5 magyar film is felkerült, közülük a Szabadság, szerelem, illetve a Csak szex és más semmi egyaránt 400 ezer nézőt hozott be a mozikba. VITÉZ F. IBOLYA
__label__nyugdíj 1.00001 __label__nyugdíjbiztosítás 0.990302 __label__társadalombiztosítás 0.987189 __label__idősek 0.52343 __label__nyugdíjkorhatár 0.115971 __label__lakossági@@megtakarítások 0.033096 __label__szociális@@ellátás 0.0149671 __label__nyugdíjpénztár 0.0145136 __label__gyermekgondozási@@segély 0.00971848 __label__családi@@pótlék 0.00691384 $$$ __label__nyugdíj 1.00001 __label__geography__magyarország 1.00001 __label__nyugdíjbiztosítás 0.998509 __label__társadalombiztosítás 0.998142 __label__idősek 0.355785 __label__nyugdíjkorhatár 0.0780882 __label__organization__nyugdíjbiztosítási@@alap 0.0566624 __label__gyermekgondozási@@segély 0.0209742 __label__egészségbiztosítás 0.0203424 __label__lakossági@@megtakarítások 0.0174525 $$$ __label__nyugdíj __label__nyugdíjbiztosítás __label__társadalombiztosítás geography__magyarország genre__cikk author__molnár@@patrícia year__2004 $$$ NYUGDÍJ-KIIGAZÍTÁS, Őszikék $$$ NYUGDÍJ-KIIGAZÍTÁS Őszikék Több elemből tevődik össze az a pluszpénz, amit novemberben a szokásos járandóságával együtt kap kézhez a nyugdíjasok többsége. Egy átlagos öregségi nyugdíjas ezúttal 20 ezer forint többletre számíthat. A novemberi nyugdíjjal egyidejűleg a korábbi évek gyakorlatával ellentétben nem külön részletekben, hanem együttesen kapják meg a nyugdíjasok „normál” ellátásukat és a különböző intézkedésekből származó többletpénzeket. Ez három részből állhat: az úgynevezett kiegészítő nyugdíjemelésből, az özvegyi nyugdíjak mértékének növeléséből, továbbá a 13. havi nyugdíj hátralévő részének kifizetéséből. Az intézkedéssorozat szinte valamennyi nyugdíjast és nyugdíjszerű szociális ellátásban részesülőt érinti, kivéve azokat, akik saját jogon 2004-ben lettek nyugdíjasok. Emelésben részesül viszont minden özvegyi nyugdíjas, és eleve a magasabb összeget kapják azok is, akik első alkalommal október 31-ét követően válnak jogosulttá erre a nyugellátásra. Évek óta szezonja van novemberben a nyugdíj-kiigazításnak. A társadalombiztosítási (tb) nyugdíjtörvény szerint ugyanis januárban a fogyasztói ár és az országos nettó átlagkereset évi várható növekedésének átlagával (azaz a két érték összegének a felével) kell emelni az ellátásokat. Rendszerint nem sikerül pontosan belőni e mutatók tényleges nagyságát, növekedési ütemük eddig rendre magasabb volt a prognosztizáltnál, ezért novemberben - januárig visszamenőleg - ki kell igazítani a nyugdíjemelést. Az is régóta kőbe vésett szabály, hogy a januári és a kiegészítő emelés azokat érinti, akiknek a nyugdíját már a megelőző évben vagy még korábban állapították meg. Idén januártól (6,8 százalékos nettó átlagkereset-növekedést és 5,8 százalékos inflációt prognosztizálva) 6,3 százalékkal nőttek az ellátások. Erre most további 1 százalék rakódik, miután a jelenlegi előrejelzések szerint a nettó átlagkereset az idén 7 százalékkal emelkedik, az infláció pedig 7,5 százalék lesz. Az 1 százalékos kiigazítás több mint 2,6 millió embert érint, beleértve a hozzátartozói nyugellátásokat, a különböző mezőgazdasági járadékokat, a rokkantsági járadékot, a nyugdíjszerű rendszeres szociális ellátásokat is. A kiigazítás átlagos havi összege 600 forint, tehát tíz hónapra visszamenőleg 6 ezer forint többletet hoz a postás, emellett novembertől az 1 százaléknak megfelelően az átlagnyugdíj havi 600 forinttal nő. Alacsony összegű nyugdíj esetén a nyugdíjbiztosító felkerekíti a tíz hónapra visszamenőleg járó különbözetet, ez ugyanis nem lehet kevesebb 2500 forintnál. A pótlólagos emelés összesen 19 milliárd forintba kerül - tájékoztatta a HVG-t Barát Gábor, az Országos Nyugdíj-biztosítási Főigazgatóság főigazgatója. A summa kifizetésének nagyja a Nyugdíj-biztosítási Alapra, 1 milliárd forint viszont az Egészségbiztosítási Alapra hárul, például ez a korhatár alatti rokkantsági nyugdíjak forrása. Visszamenőleg az özvegyi nyugdíjak is emelkednek 1 százalékkal, a nyugdíjfolyósítók ezt követően, tehát a magasabb összeg alapulvételével növelik a - parlament által még tavaly elfogadottaknak megfelelően - az ilyen hozzátartozói ellátások mértékét. Novembertől az özvegyi nyugdíj annak az öregségi nyugdíjnak a 30 százaléka (a korábbi 25 helyett), amely az elhunytat halálakor megillette vagy megillette volna (özvegyi nyugdíjban az részesül, akinek elhalt házastársa, élettársa jogosult lett volna öregségi, rokkantsági nyugdíjra, illetve kapott ilyen ellátást). Özvegyinyugdíj-emelésben most mintegy 550 ezren részesülnek, a növelés átlagos összege 2800 forint, aminek kéthavi kiadási többlete 3 milliárd forint. A múlt héten egyébként a négy parlamenti párt megegyezett abban is, hogy azok a nyugdíjasok, akiknek a házastársa vagy élettársa meghal, a jövőben az átlagnyugdíjnak megfelelő támogatást kapnak a temetési költségekhez. A 13. havi nyugdíj fokozatos bevezetése miatt az idén valójában még csak kétheti (jövőre háromheti, s csak azt követően egyhavi) többletet kapnak a nyugdíjasok. A járandóságot 2004-től két részletben folyósítják; az idén a kétheti ellátásból májusban már megkaptak egy hetet, de a mostani plusz nem egyezik pontosan azzal, hanem nagyobb összeg lesz. A novemberben fizetendő, 54. heti nyugdíj a novemberi ellátás fele, mínusz a májusban már folyósított részösszeg, tehát tartalmazza a kiegészítő 1 százalékos, valamint az esetlegesen járó özvegyinyugdíj-emelést is. Az 54. heti ellátásban 2,6 millióan részesülnek, azok, akik tavaly vagy régebben lettek nyugdíjasok, és most novemberben is kapják a nyugdíjat. Az átlagos összeg 14 ezer forint lesz. Míg a májusi egyheti többletjuttatás 37 milliárd forintos volt, az emelések miatt a mostani 38 milliárd forintos tb-kiadással jár majd. Az összes emelést figyelembe véve 2004-ben az előzetes becslések szerint 2 százalékkal nő a nyugdíjak reálértéke az előző évihez képest. Bár a novemberi kiegészítéseket együtt kapják meg az érintettek, a nyugdíjfolyósítók az egyes tételeket részletezik a postai utalványon, illetve - annak a 800 ezer nyugdíjasnak, akik bankszámlára kérték a pénzüket - az átutalás szövegesüzenet-részében. Az ellátások emelését nem kell kérni, a nyugdíjszervek hivatalból számolják és utalják ki, kivéve azokat az eseteket, amelyeknél a folyósítás január 1-je és október 31-e között megszűnt (például a rokkantellátás az egészségi állapot javulása miatt, vagy a nyugdíj elhalálozás miatt). Ilyenkor a visszamenőleg járó kiegészítő emelést - a folyósítás idei hónapjaira - a jogosultak, illetve elhalálozásuk esetén hozzátartozóik vagy örököseik írásbeli kérelmére utalják ki a nyugdíjfolyósítók. MOLNÁR PATRÍCIA
__label__zene 0.562187 __label__kultúra 0.144159 __label__opera 0.0311538 __label__hangszerkészítés 0.0222962 __label__formatervezés 0.0197291 __label__szeszipar 0.0124417 __label__márka 0.00942259 __label__divat 0.00782589 __label__gasztronómia 0.0062999 __label__lótenyésztés 0.00556492 $$$ __label__zene 0.835494 __label__kultúra 0.250923 __label__szeszipar 0.0229874 __label__divat 0.0197291 __label__formatervezés 0.0179962 __label__person__wolfgang 0.0136468 __label__optikai@@ipar 0.0103382 __label__hangszerkészítés 0.00807199 __label__person__frank 0.00782589 __label__person__hans 0.00670285 $$$ __label__kultúra __label__opera __label__zene genre__cikk author__lindner@@andrás year__2012 $$$ Karmesterpálcák titkai, Beintő kezek $$$ Karmesterpálcák titkai Beintő kezek Egyesek a dirigensek érzékeny hangszerének tartják, mások törik-zúzzák a kétszáz éve elterjedt karmesteri pálcát. Híresebb darabok újabban árveréseken is felbukkannak. „Vezénylés közben a karmester élő tárgyként tekint a kezében tartott pálcára. Az ezt körüllengő delejtől pedig a pálca már a legapróbb mozdulatot is kifejező hangszerré válik” – ruházta fel zenei magyarázataiban misztikus tulajdonságokkal a dirigálásban őt segítő eszközt Leonard Bernstein amerikai karmester. Nála bő három évtizeddel ifjabb japán pályatársa, Kent Nagano viszont csupán „nélkülözhetetlen kéziszerszámot”, a finn Esa-Pekka Salonen pedig „a kezek koordinációját segítő fadarabot” lát a pálcában. Akárhogyan is, több karmestersztár jól elvan pálca nélkül. A már elhunytak közül Leopold Stokowskit és Dimitri Mitropoulost lehet említeni, a kortársak közül pedig Pierre Boulezt, Nikolaus Harnoncourt-t és Kurt Masurt. Ők e segédeszköz nélkül úgymond jobban rá tudnak mutatni a finomságokra, és a zenekart is közelebb érzik magukhoz. Eötvös Péter zeneszerző-karmester pedig – említi Hamar Zsolt, a Wiesbadeni Tartományi Színház új fő-zeneigazgatója – azért vezényel pálca nélkül, mert „jobban bele tud nyúlni a zenébe”. Más kérdés, hogy Hamar szerint a puszta kézzel való dirigálás remekül működik például Mozart opusaiban, de egy hatalmas zenekari apparátust igénylő Beethoven- vagy Brahms-szimfónia vezénylésénél már nélkülözhetetlen a pálca. A szóban forgó eszköz csak a XIX. század első évtizedeiben lett népszerű a karmesterek körében. Carl Maria von Weber addig egy nagy papírrolnival dirigált, míg 1817-ben pálcát nem vett a kezébe, Felix Mendelssohn-Bartholdy pedig 1835-ben, a lipcsei Gewandhaus zenekarát vezényelve nyúlt ehhez az eszközhöz. Zeneértők számára igazi csemege a legnagyobbak közül Wilhelm Furtwängler és Arturo Toscanini pálcakezelési stílusának összevetése. A német karmester visszafogott mozdulataival szemben a nála közel két évtizeddel idősebb olasz szinte minden taktust „kiütött”, hatalmas gesztusokkal hadonászott – pálcájával a hatalmát is jelezte. Míg Furtwängler inspirálta a zenészeket, Toscanini inkább űzte-hajtotta őket, dühében (a próbákon) gyakran zenészek előtt vagy éppen rajtuk törte darabokra a pálcáját. „A hársfa az ideális, mert se túl kemény, se túl puha, ezért könnyen faragható. Előnye továbbá, hogy kevés benne a görcs. Puhafából is lehet pálcákat készíteni, de azok hamar eltörnek, ha viszont jávorfából vagy más rugalmas keményfából készíteném őket, akkor felkopna az állam, mert csak öt-hat évente törnének el” – avatja be a HVG-t az anyagválasztás titkaiba a gépi úton gyártott üveg- és szénszálas, illetve műanyag pálcák mellett továbbra is kedvelt fapálcákat készítő Préda László trombitaművész. Miután 12 éven át volt az Opera szólótrombitása, 1992-ben határozta el, hogy folytatja az itthon addig egyeduralkodónak számító, Ferencsik Jánosnak is „szállító” Dóka Emánuel mesterségét. Munkájához Préda saját készüléket fejlesztett, amellyel sikerült a fa lefaragása közben a túlzott felmelegedés miatt fellépő nedvességvesztést kiküszöbölnie (ez ugyanis a fa megcsavarodását okozza). Műhelye tíz különböző típusú pálcát állít elő, két standard (36, illetve 40 centiméteres) méretben, ötféle fogantyúval. A markolatok nála parafából, gumiból vagy a kettő keverékéből készülnek, de van, ahol elefántcsontot vagy ébenfát is használnak ilyesmire. A mester egyedi hosszal és fogantyúval készít pálcákat például Kocsis Zoltánnak, a Nemzeti Filharmonikusok fő-zeneigazgatójának. (Hamar Zsolt is a kézi megmunkálású fapálcában bízik, az övéit azonban egy pécsi trombitaművész, Tamás János készíti.) A pálca – így Préda – a dirigens alsó karjának a meghosszabbítása, ideális hossza elvileg mindenkinél a könyök és a tenyér távolsága, de az is meghatározhatja a méretét, hogy milyen messze van a zenekartól a pulpitus. Egy átlagosnál hosszabb pálca azonban már könnyen beleakadhat valamibe vezénylés közben. Vannak, akik gyakran törik a pálcát, mások vigyáznak rá, az amerikai James Levine például a premierek dátumával gravírozott komoly pálcagyűjteménnyel büszkélkedhet. A pesti Operában mindenesetre gyűjtik a csonkokat, ami, mint a műintézményben mesélik, egyszer kapóra jött az egyik magyar karmesternek, amikor otthon felejtette a pálcáját. Bernhard Haitink holland dirigens állítólag barbecue-partikon „hasznosítja” törött pálcáit. A híresebb darabok aukciókon is felbukkannak. Egy német árverésen pár éve hat legenda (Toscanini, Furtwängler, Otto Klemperer, Herbert von Karajan, Fritz Busch és Rafael Kubelik) egy-egy pálcáját ütötték le, de a csúcsot az a Bernstein-pálca tartja, amivel a karmester a New York-i Filharmonikusokat „tartotta kézben” egyik 1962-es koncertjén a Carnegie Hallban. Ez tizenöt éve 11 ezer dollárért kelt el egy Sotheby's-árverésen. Az összeg nem ismert, így csak sejteni lehet, hogy egy 2010 végi bostoni aukción ennél jóval többet adhattak azért a két elefántcsont markolatú, 50 és 55 centis pálcakülönlegességért, amelyekkel egykor Richard Wagner instruált. A pálcakészítők királyának a 88 esztendős amerikai Richard Horowitzot, a New York-i Metropolitan Opera minap nyugdíjba vonult vezető timpanistáját (Vladimir Horowitz világhírű zongorista névrokonát) tartják. Ő 1964 óta gyártja a dirigensek „hangszerét”, egyedi darabokat készített például Bernsteinnek, Carlos Kleibernek, Colin Davisnek és James Levine-nak. Amikor pedig Karl Böhm osztrák dirigens összetörte a legkedvesebb pálcáját, neki sikerült restaurálnia. A különleges piac másik végén nagy cégek, a Hermele, a Donato vagy a Mollard készítenek szériapálcákat. A markneukircheni Rohema például évente közel 15 ezer pálcát dob a német piacra 19 különböző típusban, átlag 20-30 eurós áron. Jó ideje reklámcégek is a vevői közé tartoznak, amelyek nagy tételben vásárolnak díszpálcákat ajándékba. A dirigálás amúgy nem veszélytelen szakma. Haitink egy ízben a hüvelykpárnáját döfte át a pálcájával, Medveczky Ádámnak a körömágyába fúródott, Solti György pedig a szemébe szúrt vele. Egy Turandot-előadás közben az is megesett, hogy egy kevésbé ismert finn dirigens a saját mellkasába döfött pálcájával – aztán gyorsan kihúzta, letörölte a vért, és mintha mi sem történt volna, vezényelt tovább. LINDNER ANDRÁS
__label__ipar 0.314061 __label__ruhaipar 0.212079 __label__divat 0.0851091 __label__acélipar 0.0362301 __label__textilipar 0.0275953 __label__fúzió 0.0259674 __label__luxusipar 0.0209742 __label__kozmetikai@@ipar 0.0100236 __label__üvegipar 0.00885735 __label__papíripar 0.00592107 $$$ __label__geography__olaszország 1.00001 __label__divat 0.370235 __label__ruhaipar 0.160276 __label__textilipar 0.0851091 __label__organization__fiat 0.0803675 __label__geography__milánó 0.0758682 __label__person__giovanni 0.0695518 __label__person__agnelli 0.0600966 __label__ipar 0.0566624 __label__organization__ferrari 0.0534133 $$$ __label__divat __label__kereskedelem __label__luxusipar __label__ruhaipar geography__olaszország organization__holding@@partecipazioni@@industriali organization__valentino genre__cikk year__1998 $$$ Olasz divatházak, Átszabás $$$ Olasz divatházak Átszabás A luxuscikkgyártásra is ki akarja terjeszteni tevékenységét a jelenleg sajtó-, textil-, papír-, gumiipari, banki és biztosítási érdekeltségekkel rendelkező olasz HPI holding. Célja elérése érdekében a múlt héten megvette az egyik leghíresebb olasz divatházat, a Valentinót. „Nincs örökösöm, ezért megnyugtató számomra, hogy ha már visszavonultam az üzleti élettől, lesz, aki a gondját viseli cégemnek” – kommentálta Valentino Garavani, a keresztnevét viselő egyik leghíresebb olasz divatház eladását. A Valentino vevője nem más, mint a többek között az autóipari Fiat, a gumiipari Pirelli és a Mediobanca pénzintézet tulajdonában lévő ipari holding, a Holding Partecipazioni Industriali (HPI). A még tavaly szeptemberben született megállapodás alapján a múlt héten aláírt szerződés értelmében a HPI összesen 500 milliárd lírát (1000 olasz líra = 115 forint) fizet az olasz divatházat 65 százalékban birtokló alapító Garavaninak és üzlettársának, Giancarlo Giammettinek, akik ezenfelül fejenként még 2,5-2,5 százalékos részesedést is kapnak az ipari holdingban. A két üzletember nem hagyja ott a Valentinót. Mindketten öt évre szóló szerződést kötöttek a HPI-vel, s a divatház a továbbiakban tanácsadóként alkalmazza őket. Garavani a Valentino ruhakollekciójának az összeállításában, megtervezésében, Giammetti pénzügyi kérdésekben adna tanácsokat. A Valentino pénzügyeit a cég megalakulása óta menedzselő Giammeti mindemellett tagja lesz a HPI igazgatótanácsának, s az lesz a feladata, hogy az ipari holding luxuscikkgyártó tevékenységét kialakítsa az e téren világelső, többek között a Christian Dior, a Givenchy, a Christian Lacroix cégeket magában foglaló francia Louis Vuitton Moët Hennessy (LVMH) cég mintájára. Egészen mostanáig a HPI-nek csak annyiban volt köze a luxusiparhoz, hogy textilipari érdekeltsége, a Gruppo Finanziario Tessile (GFT) nagy olasz divatházaknak, többek között a Valentinónak is, de még riválisainak, az Armaninak, Ungarónak, Pradának, Gianfranco Ferrének is dolgozott: az általuk megtervezett ruhákat gyártotta le. A HPI vezetése tavaly megkísérelte erősíteni textilipari érdekeltségét, ám próbálkozása végül kudarcot vallott. Tavaly márciusban a HPI az előszerződést is aláírta már a 160 éves múltra visszatekintő Manifattura Lane Gaetano Marzotti & Figlivel, egy 21 ezer alkalmazottat foglalkoztató, 8240 milliárd lírás forgalmú vállalatóriást eredményező fúzióról, ami partnerének visszalépése miatt azonban szeptemberben meghiúsult. Az ipari holding, élén a Fiat elnökének fiával, Cesare Romitival, tavaly januárban alakult, amikor a sajtótól kezdve a papíriparon át a textil- és sportruházati iparig különféle érdekeltségekkel rendelkező Gemina holdingról tulajdonosai leválasztották életképes részeit (HVG, 1997. március 22.). A szövevényes pénzügyi tranzakció nyomán a HPI-é lett a New York-i tőzsdén is jegyzett sportruházati cég, a Fila 53 százaléka, továbbá olasz banki és biztosítási részesedésekhez jutott, teljes egészében neki adták a legnagyobb papíripari vállalatot, a Cartiere Burgót, s a gumiipari Pirelli 5,6 százalékát. A legértékesebb, amit kapott, az a második legnagyobb olasz kiadóvállalat, a Rizzoli-Corriere della Sera (RCS), amely többek között a mértéktartónak tartott legnagyobb példányszámú konzervatív napilapot, a Corriere della Serát jelenteti meg. Az olyan hírességeket, mint például a néhai Jacqueline Kennedy-Onnassist s Lady Dianát is öltöztető Valentino a hatvanas évek elején az olasz divat fellegvárának számító Firenzében, a Pitti palotában tartott nagyszabású bemutatójával tört be az élvonalba. Mindez több mint egy évtizeddel azután történt, hogy a Milánótól északra lévő Voghere nevű kisvárosban született Garavani alig 17 évesen elhagyta Olaszországot, és a divat világának akkori központjába, Párizsba ment, hogy gyermekkori álmát megvalósítsa, s divattervező legyen. Garavani neves francia divatházaknál, így például a Guy Laroche-nál és a Jean Desses-nél dolgozott, s amikor úgy érezte, már minden szükséges tudást elsajátított, visszatért hazájába. Garavani egy évtizeden át egyedül dolgozott, amikor is bevette cégébe társnak az építésznek készülő Giammettit. A tanulmányaival felhagyott, kiváló üzleti érzékkel megáldott Giammetti volt az, aki kezébe vette a cég pénzügyeit, s a Valentinóból az egész világra kiterjedő hálózattal rendelkező divatházat faragott, amely azóta már parfümgyártással és bőrkiegészítők, -táskák, -cipők készítésével is foglalkozik. Egészen a nyolcvanas évekig minden szinte mesébe illően jól ment, amikor is a Valentino stílusú klasszikus ruhák kezdtek kimenni a divatból. A hagyományos piacokon támadt forgalomcsökkenést kivédendő, az olasz divatház nagyarányú terjeszkedési akcióba kezdett, elsősorban a Közel-Keleten és Ázsiában. Az eredmény nem is maradt el: a Valentino tavalyi 1480 milliárd lírás forgalmának 42 százaléka közel-keleti és ázsiai piacokról származik, másfélszer annyi, mint korábban. Mindeközben az olaszországi eladások a korábbi felére, forgalmának 26 százalékára zsugorodtak. A terjeszkedésnek azonban voltak árnyoldalai: gondjai támadtak azokkal a főként távol-keleti partnereivel, akikkel licencszerződéseket kötött, mivel követelményeitől messze elmaradt a Valentino márkanévvel ellátott termékek minősége, nem is szólva a kiszolgálásról. Ezért aztán elhatározta, hogy közel a felére, 25-re csökkenti licencszerződéseit, saját butikjai számát viszont a következő két évben 25-re duplázza világszerte, s hasonló arányban, 120-ra növeli a franchise formában működtetett üzleteket is. Ezzel párhuzamosan erősíti a forgalmának jelenleg mindössze 35 százalékát adó férfiruházatot, s kevesebb olyan ruha kerül majd ki a varrodáiból, amely az úgynevezett haute couture, a már-már művészi magasságokba emelt divattervezés jegyében készül. Az ilyesfajta kreációk ugyanis a konfekcióruhákhoz képest jóval többe kerülnek, s kisebb a vásárlókörük, nehezebben eladhatók. A luxuscikkipari babérokra törekvő HPI-nek egyelőre csak a Valentinót sikerült megszereznie. A nagy olasz divatházak közül például az Armani, a Versace, a Gianfranco Ferre még saját maga akarja megoldani tőkehiányát, illetve pénzügyi gondjait. A 63 éves Giorgio Armani tavaly júniusban szervezte át 1300 milliárd lírás forgalmú divatbirodalmát, s tőzsdei részvénykibocsátást tervez, hogy tőkéhez jusson. Hasonló megoldással akarta erősíteni pénzügyi alapjait a tavaly júliusban meggyilkolt Gianni Versace, akinek tragikus halála miatt családja 1999-re halasztotta a cég bevezetését a New York-i és a milánói tőzsdére.
__label__távközlés 0.961544 __label__műsorszórás 0.907322 __label__internet 0.607673 __label__informatika 0.50001 __label__televízió 0.334599 __label__adatátvitel 0.206904 __label__multimédia 0.103759 __label__elektronikus@@sajtó 0.0827073 __label__szórakoztató@@elektronika 0.0716012 __label__információszolgáltatás 0.0695518 $$$ __label__távközlés 0.983095 __label__műsorszórás 0.951152 __label__geography__magyarország 0.926314 __label__internet 0.743178 __label__informatika 0.679189 __label__multimédia 0.341593 __label__televízió 0.320831 __label__adatátvitel 0.164526 __label__kábeltelevízió 0.0980893 __label__szórakoztató@@elektronika 0.0695518 $$$ __label__elektronikus@@sajtó __label__műsorszórás __label__televízió geography__magyarország genre__cikk author__dezső@@andrás year__2004 $$$ INTERAKTÍV TELEVÍZIÓZÁS, Egyet néz, többet lát $$$ INTERAKTÍV TELEVÍZIÓZÁS Egyet néz, többet lát Miközben sok helyütt már hódít a földi digitális műsorszolgáltatás, Magyarországon októberben mindössze „üzemi feltételek mellett” működő kísérleti sugárzást indítottak el. Igaz, ezzel elvileg akár már hárommillió ember élvezhetné a digitális technológia áldásait. Tökéletes képminőség és kristálytiszta hangzás. Jóllehet az átlagos fogyasztónak „csak” ennyit jelent a digitális televíziózás, valójában jóval többről van szó. Az ETSI (Európai Távközlési Szabványügyi Intézet) által 1997-ben elfogadott szabvány rögzíti a technológia műszaki paramétereit. A digitális technika a sugárzási tartomány jobb kihasználását teszi lehetővé: egy analóg tévéadás helyett egy hullámsávon egyszerre négy-hat digitális adás mehet. Ezzel lehetőség nyílik más szolgáltatások számára is: a néző egyszerre több csatornát is nézhet, vagy maga választhatja meg, hogy egyes közvetítéseknél mely kameraállás jelenjen meg a képernyőn. Az adást egységesen MPEG-2 technológiával kódolják, ami leegyszerűsíti az egyes adóállomások közti adatcsomagok cseréjét. A digitális jel vételére alkalmas televíziókészülékek, az úgynevezett IDTV-k (integrált digitális televízió) néhány éve jelentek meg a piacon, de hagyományos tévékkel is lehet használni a szolgáltatást. Ez esetben azonban egy set-top-box (STB) névre keresztelt vevő dekódert kell beszerezni, ugyanis ez a készülék alakítja át a sugárzott digitális jeleket analóggá. A set-top-boxokat Nyugat-Európában 200 eurótól árulják, de egyes országokban - például Olaszországban - az állam támogatja a technológia elterjedését, ezért 50 euróért is van jelátalakító. Idehaza néhány kiskereskedelmi cég forgalmaz csak ilyen dekódereket, 25-70 ezer forintos áron, ám a komolyabb funkciókkal ellátott készülékek 400 ezer forintot is kóstálnak. PC-fanatikusoknak külön öröm, hogy forgalomba kerültek már olyan számítógépbe való kártyák is, amelyek képesek a személyi számítógépen is megjeleníteni az adást. A felhasználó a technológiai akadályokat leküzdve kiváló minőségű képhez, valamint sztereó vagy dolby surround minőségű hanghoz jut; ezenkívül a műsorok akár több nyelven vagy különböző nyelvű feliratozással is nézhetők. A sugárzás része a minden műsorszámról részletes információkat nyújtó menü, amely segíti a néző eligazodását. A digitális technika lehetővé teszi a kifogástalan vételt a mozgó járműveken, így segítségével akár villamoson vagy az autópályán is pompás minőségű adást élvezhetünk. A digitális csatornákon valódi széles képformátumú képeket nézhetünk, amit az analóg rendszerek nem tudnak tökéletesen nyújtani. A digitális szöveg is tisztábban jelenik meg, mint az analóg teletexten, ahol rossz vétel esetén gyakoriak a betűhibák. A digitális technológiával nagy szerepet kap az interaktivitás: a rendszer szuperteletextet, elektronikus programkalauzt, csevegést, e-mailt vagy akár internetezést is lehetővé tesz. A lehetőségek elsősorban a szolgáltatóktól függenek, akiknek ugyancsak jelentős változásokat hoz az új technika, hiszen szinte korlátlan számú, országos lefedettségű adó sugárzása indulhat meg. Lehetőség van az egyes adások kódolására, így minden vevőkészülékre külön meg lehet határozni, hogy az melyik csatornacsomagok vételére jogosult. A digitális televíziózás korában multimédiás és hatékony távoktató rendszerek megjelenése várható, hiszen a tévéadások mellett gyors adatátvitelre is lehetőség lesz. (Az e-learningről lásd Iskolakerülők című cikkünket.) Az első digitális földi sugárzást 1998-ban indították Nagy-Britanniában, de a valódi felfutás 2003-ban indult meg szerte Európában. Elemzők szerint tíz-tizenöt éven belül megszűnik majd az analóg adás. A technológiához szükséges frekvenciakiosztás még nem történt meg az Európai Unióban; tervezett időpontja a 2005-ös év, de ezt a legtöbb tagállam nem várja meg a digitális adás elindításával. Hollandiában már teljes a lefedettsége az új megoldásnak, Berlinben és környékén pedig tavaly nyár óta kísérleti jelleggel leállították az analóg adás sugárzását. Magyarországon 1999-ben kezdődtek a digitális televíziózási kísérletek, az országos hálózat kiépítésére szakemberek szerint 2005-2006-ban kerül sor. „Nagyon kell igyekeznünk, ha nem akarunk vészesen lemaradni a digitális televíziózásban” - mondta a Hálónak Hegedűs Sándor, az Antenna Hungária Rt. (AH) vezérigazgató-helyettese. A cég október közepén indított ingyenes digitális televíziós szolgáltatása egyelőre Budapesten és Kab-hegy térségében hárommillió ember számára érhető el, persze ehhez a nézőknek a dekódert is meg kell vásárolniuk. Az AH külső céggel oldja majd meg a tartalomszolgáltatást, és eleinte csak egyszerűbb kínálattal - elektronikus műsorújság, szuperteletext - rukkolnak elő, a többi interaktív szolgáltatást csak a későbbiekben vezetik be. Az európai szolgáltatók üzleti modelljeiben egyaránt szerepelnek szabadon és feltételesen hozzáférhető tartalmak. Az AH idén olyan rendszert telepített, amely egyelőre csak a csekély számú tesztelőfizető számára képes néhány programot kezelni. Ám Hegedűs szerint a rendszer az igények növekedésével bővíthető, és már most bír minden lényeges funkcióval. A cég eddig saját forrással együtt több mint 2 milliárd forintot költött fejlesztésekre, kísérletekre, adóberendezések vásárlására, infrastruktúra-fejlesztésre, illetve a digitális műsorszórás megindítására. Idén az Informatikai és Hírközlési Minisztérium 500 millió forint, az Országos Rádió és Televízió Testület pedig 220 millió forint támogatást nyújtott a digitális műsorszórás üzemszerű működésének elindításához. Az AH vezérigazgatója, László Géza szerint 2010 és 2013 között már az ország teljes területén fogni lehet a digitális műsorszórást, amely addig az analóggal párhuzamosan működik majd. Az első ütemben a társaság három közszolgálati programot, a mtv1-et, m2-t és a Duna Tv-t sugározza, de a szabályozási kérdések tisztázása után várhatóan az RTL Klubbal és a tv2-vel bővül a kínálat. DEZSŐ ANDRÁS
__label__önkormányzat 0.256842 __label__belpolitika 0.106701 __label__város 0.0420977 __label__politika 0.0408557 __label__kultúra 0.028446 __label__országgyűlési@@képviselő 0.0203424 __label__közigazgatás 0.019134 __label__társadalom 0.0113418 __label__kormány 0.00539494 __label__egészségügy 0.00461957 $$$ __label__geography__magyarország 1.00001 __label__önkormányzat 0.629785 __label__geography__pécs 0.0875738 __label__kultúra 0.0780882 __label__város 0.0675567 __label__politika 0.063725 __label__belpolitika 0.0362301 __label__kormány 0.0267693 __label__geography__edelény 0.0203424 __label__országgyűlési@@képviselő 0.019134 $$$ __label__belpolitika __label__közigazgatás __label__országgyűlési@@képviselő __label__önkormányzat geography__magyarország geography__pécs person__tasnádi@@péter@@(politikus) organization__mszp genre__portré author__dobszay@@jános author__izsák@@norbert year__2008 $$$ Tasnádi Péter $$$ Tasnádi Péter Pécs polgármestere „Amikor bejelentkezem valahova, azt szoktam mondani, hogy Tasnádi Péter vagyok, de nem kell megijedni, nem »az« a Tasnádi Péter” – avat be kapcsolatmenedzselési technikáinak egyikébe Pécs 52 éves polgármestere, aki ebbéli minőségében a város 2010-es Európa kulturális fővárosa projektjének is első számú felelőse. A gyermekkorát még egy egészen más Pécsett élő városvezető mindkét szülője a szénbányáknál dolgozott, „édesapám telefonszerelőként, édesanyám pedig elsősegélynyújtóként”. Nem esik messze a fától: első munkahelye a pécsi bányamúzeum. Két évet húz le a relikviák között, s itt fedezi fel magának a KISZ, amelynek majd egy évtizeden át függetlenített alkalmazottja lesz. Közben, 1980-ban Szombathelyen abszolválja a magyar–népművelés szakot, amit 1987-ben szociológusi diplomával is megfejel az ELTE-n: „meg akartam menekülni a pártiskolától, így sikerült”. A pártos karrier viszont folytatódik. Előbb a Baranya Megyei Tanács ifjúsági és sportosztályának helyettes vezetője, majd 1990-től ugyanazzal a lendülettel a megyei közgyűlés hivatalánál szakreferens, onnan pedig az egyik önkormányzati vállalkozás igazgatói székébe visz az útja. 1998-tól a pécsi szocialista frakciót erősíti, a megyei közgyűlésben bizottságot vezet, négy évvel később pedig már ugyanott alelnök. Toller László autóbalesete után jut a csúcsra: két esélyes szocialista jelölt versenyében „konszenzusos harmadikként” – a megye „nagyasszonya”, Szili Katalin ajánlásával – 2006-ban ő foglalhatja el a polgármesteri széket. Tavaly pedig a parlamenti mandátumáról lemondott Tóth Bertalan utódaként az Országgyűlésbe is bekerül. „Az asszony nagy családot akart, evidens volt az első három gyerek, a negyedik viszont váratlanul jött, azt hittük, fiú, nem is volt lánynevünk hirtelen” – ismerteti a baloldali nagycsalád kálváriáját a polgármester, akinek 21 éves Bálint fia „korábbi önmagamhoz hasonlóan szintén nagy Che Guevara-rajongó”. A Tettyén egy családi házban lakó pécsi első ember újabban sokat mozog, de pihenésképpen inkább művelődik: „hatalmas lemaradásaim vannak, most éppen Tennessee Williamst olvasok”. – Csak nekünk tűnik úgy, vagy tényleg lelki rokonság van ön és Gyurcsány Ferenc között? Mintha mindketten szentül meg lennének győződve, hogy mindent jól csinálnak – ön például az Európa kulturális fővárosa programot –, csak az a fránya nép nem látja be, mi a jó neki. – Érteni vélem a kérdés lényegét, de vegyék kérem észre, hogy én egy olyan programot hajtok végre, amelynek az alapkérdéseit, az irányait és a kereteit már a megválasztásom előtt tisztázták. Optimális esetben, ha 2010 után is én leszek itt a polgármester, olyan beruházást, ami hosszú távon fenntarthatatlan, biztosan nem fogok bevállalni. – Addig is azt azért megmagyarázhatná, milyen módszer szerint intézi a pécsi projekt körüli ügyeket, ahonnan sorra távoznak a vezetők. Nem feltételezzük, hogy önkényeskedésről lenne szó, végtére is a pécsi egyetemen ön még oktatja is a kapcsolatok menedzselését. – Nézzék, nem várom el, hogy dicsérjenek, de elegem van abból, hogy miközben nagyon sok jó dolog történik a városban, a média azzal van tele, hogy minden el van szúrva. Kósa Lajos, de a többi pályázó város polgármestere is összetenné a két kezét, ha az idei programjainknak a töredékét meg tudná valósítani. – Nyilván reagál majd erre helyettünk a fideszes polgármester, aki nemrég felajánlotta, hogy Debrecen szőröstül-bőröstül átvenné az EKF-projektet. Ön viszont a tavasszal azzal csikart ki még az ellenzék soraiból is együtt érző hangokat, hogy sajtótájékoztatón jelentette be rákbetegségét. Mérlegelte, hogy a titkolózás vagy a nyilvánosság hoz majd több politikai hasznot? – Soha nem vártam szánalmat, és éppen hogy a tanácsadóim javaslata ellenére álltam a nyilvánosság elé. Mivel a városban már a halálhíremet költötték, azt gondoltam, őszintén elmondok mindent, nehogy már pletykákból értesüljenek a gyerekeim. Orvosaim szerint a betegségem kialakulásában szerepet játszott a sok stressz meg az elfojtás. Ezért mostanában – már csak terápiás módszerként is – el szoktam küldeni néha melegebb éghajlatra a kekeckedőket. – Már vissza is vonultunk, s csak halkan mondjuk, talán az is hozzájárulna a gyógyulásához, ha kevesebbet dohányozna. Egy tévéfelvétel tanúsága szerint keresetlen szavakkal zavart el egy riportert, amikor az a Parlamentben tiltott helyen való dohányzáson kapta. – Vállalom, hibáztam. Befizettem az 50 ezres büntetést, aztán mondtam a riporternek, hogy ha az ÁNTSZ-nek az a legnagyobb problémája, hogy tiltott helyen dohányoztam, akkor kinyalhatják – ennyi a történet. Viszont mióta tudom a bajomat, 200 napja nem gyújtottam rá, életmódot váltottam, már csülkös babot is alig eszem. Hiszek a gyógyulásomban; a tüdő- és a nyirokrendszeri daganataim jórészt már eltűntek, csak a májleleteknek kéne javulniuk. – Küzdőszelleme vitathatatlan. Mélyről tört fel: a mecseki bányászoknál volt népművelő. Nincs nosztalgiája? – A bányamúzeum, ahol dolgoztam, ma az EKF központi épülete. Ha ott járok, mindig eszembe jut, mennyit rendezgettem ott a bányásztérképeket, -zászlókat, -egyenruhákat. – És a függetlenített KISZ-titkárkodásról is őriz ilyen kellemes emlékeket? Van, amit ma is vállal belőle, amire ne adj' isten még büszke is? – Maradjunk annyiban, nem feltétlenül azért ment az ember a mozgalomba, mert annyira szerette az ideológiát. A gyerekeimen is látom, hogy hihetetlenül hiányzik nekik a közösségi lét, a táborozás, a tolerancia kialakulásának lehetősége, amit nekünk mind megadott a KISZ. – Arról nem is beszélve, hogy már ott együtt dolgozhatott Gyurcsánnyal... – Így igaz, bár hozzám inkább az értelmiségi terület tartozott. Munkánk nyomán születtek meg a szabad, alternatív gondolatiságnak az első szellemi műhelyei. – Nem is értjük, miért mellőzték önt eddig a kormány tagjainak kiválasztásakor, hisz Gyurcsány amúgy előszeretettel merített egykori pécsi KISZ-es, MSZMP-s kapcsolataiból. – A miniszterelnök úrral nekem is jó a kapcsolatom, ha nem is annyira intenzív, mint elődömnek, Toller Lászlónak volt. Megválasztásom után legalább egy év kellett például ahhoz, hogy átlássam azokat a személyi konstellációkat, amiket megörököltem. – És most, hogy képben van, mit tehet? Mennyire tudja leszerelni a pécsi MSZP-s körökben időről időre fellángoló Gyurcsány-ellenes lázadásokat? Netán titkon még kokettál is az elégedetlenkedőkkel? – Sajnos egy-két ember nagyon sokszor kibeszélte a dolgainkat. Amikor viszont igazán össze kellett fogni, akkor Pécsen mindig egység volt. Ha kellett, mindig el tudtam érni, hogy az én véleményem legyen a meghatározó – néha bizony az asztalra kellett csapni, mert egyes szituációkban annyit keressük a konszenzust, hogy a végén lópikula se lesz belőle. – Mondja meg igaz lelkére: kellett ez az egész polgármesterség magának? Bonyolult belviszonyok, méltatlan kritikák, állandó támadások. Nem lenne sokkal kényelmesebb egy cég igazgatóságában vagy a katedrán? – Soha nem törtettem pozíciókért, mindig azok találtak meg. De nem is fogok görcsösen ragaszkodni egy funkciómhoz sem. Ha azt látom, hogy valaki jobban csinálja, nem okoz gondot, hogy átadjam a helyem. IZSÁK NORBERT – DOBSZAY JÁNOS
__label__zene 0.985506 __label__művészet 0.851963 __label__popzene 0.106701 __label__lemezkiadás 0.0203424 __label__filmgyártás 0.00383448 __label__közlekedés 0.00318268 __label__szórakoztatóipar 0.00182021 __label__kultúra 0.00129431 __label__rajzfilm 0.000865901 __label__hangszerkészítés 0.000839589 $$$ __label__zene 0.997959 __label__popzene 0.0550153 __label__lemezkiadás 0.0488678 __label__geography__belgium 0.0293222 __label__művészet 0.0275953 __label__person__johnny 0.0136468 __label__person__benjamin 0.00971848 __label__person__madeleine 0.00942259 __label__person__david 0.00735583 __label__geography__nagy-britannia 0.00735583 $$$ __label__kultúra __label__popzene __label__zene person__dunckel person__jean-benoit person__hayter person__lou genre__ajánló genre__hír year__2013 $$$ CD + éjszakai rohanások, Tomorrow's World $$$ CD + éjszakai rohanások Tomorrow's World Olyan közös utazás Jean-Benoit Dunckel és Lou Hayter új lemeze, amelyre külön-külön eddig is számtalan lehetőségük volt. Dunckel a modern elektropopot jelentős kisülésekkel és elhanyagolható rövidzárlatokkal megtermékenyítő francia Air duó egyik tagja, Hayter pedig a csatorna másik partján az újhullámos New Young Pony Club zenekarban énekel. A sötét tónusú borító, a szívmarcangoló, közepes tempójú, talán csak egyetlen esetben túl hangos, zongoraközpontú zene 40 percig pergő noire-hoz készült, melynek szereplőit a leszálló ködben a szembejövő autók reflektorai világítják meg, a szélvédőn koppanó eső soha nem áll el, az utasok pedig jelentőségteljesen méregetik egymást, ahelyett hogy az érzelmeikről beszélnének. Egyszer Dunckel azt találta mondani, hogy Mozart mellett az amerikai John Carpenter önerős, minimalista akciófilmjeihez komponált sejtelmes zenék tették rá a legnagyobb hatást. Ám a dalcímek – Drive, Life on Earth, Catch Me, Metropolis – azt is jelzik, hogy a két éjszakai vándor házimozijában sokszor levetítették a Karambolt is. Prototyp/Naive
__label__kötelező@@felelősségbiztosítás 0.637041 __label__biztosítás 0.327678 __label__autótartás 0.239359 __label__casco 0.00971848 __label__autósport 0.00395541 __label__jogosítvány 0.00182021 __label__vezetőváltás 0.00176461 __label__autójavítás 0.00160785 __label__garancia 0.00151118 __label__szakmai@@felelősségbiztosítás 0.00151118 $$$ __label__geography__magyarország 1.00001 __label__biztosítás 0.893319 __label__kötelező@@felelősségbiztosítás 0.55448 __label__autótartás 0.132974 __label__közlekedés 0.0062999 __label__garancia 0.00395541 __label__casco 0.00383448 __label__organization__premier@@országos@@nyugdíjpénztár 0.00349342 __label__kitüntetés 0.00308537 __label__organization__garancia@@biztosító@@rt. 0.0021257 $$$ __label__biztosítás __label__kötelező@@felelősségbiztosítás __label__autótartás geography__magyarország person__kálózdi@@tamás organization__allianz@@hungária@@biztosító@@rt. genre__interjú year__2000 $$$ Az eltűnt díjkedvezmény $$$ Az eltűnt díjkedvezmény Egy polgár azt kérte az Alkotmánybíróságtól, állapítsa meg a kötelező gépjármű-felelősségbiztosításra vonatkozó rendeletek alkotmányellenes voltát: sérelmezi, hogy harminc évi balesetmentes vezetés után sem jogosult díjkedvezményre, mivel az elmúlt évben nem volt autó - és így biztosítás - a nevén. Ennek kapcsán kérdezte a HVG Kálózdi Tamást, a Hungária Biztosító Rt. igazgatóját a bonus szerepéről a felelősségbiztosítás jövő évtől megváltozó rendszerében. - Ön személy szerint jó megoldásnak tartja-e, hogy a bonus a tulajdonoshoz, és nem a vezető múltjához kapcsolódik? - A kedvezmény a szerződéshez, a felelősségbiztosítást kötő személyhez kapcsolódik, nem a vezetőhöz és nem is az autóhoz. A nemzetközi gyakorlatban is ez a szokásos megoldás, mivel a szerződés jól nyomon követhető, szemben például azzal, hogy valaki tényleg rendszeresen vezet-e. A jövő esztendőtől a bonusra - aminek a maximumát, az 50 százalékos díjkedvezményt 11 éves balesetmentességgel lehet elérni, először 2002-ben - nem csupán fél évig vagy három hónapig marad fenn a jogosultság akkor, ha valaki eladja a kocsiját, s emiatt nincs felelősségbiztosítás a nevén. A „bonustovábbélés” új határideje egy év lesz. Vagyis ha valaki egy éven belül köt új szerződést, jár neki a kedvezmény. Az érem másik oldala: a károkozókat sújtó malusbesorolás is „él” egy évig, azután viszont mindenki tiszta lappal indul, bonus és malus nélkül. - Változik-e a bonus mértéke jövőre a Hungáriánál? - Nem, nehéz lenne eltérni a megszokottól, bár a kedvezmény 5 százalékos lépcsői most már elvben lehetnének kisebbek vagy nagyobbak is, hiszen erről nem szól a rendelet. Újdonság, hogy a jövő év közepétől a haszonjárműveknél is megkezdődik a bonus-, illetve malusjogosultság „gyűjtése”. A Hungária egyébként a bonusszal rendelkező ügyfeleknek kedvezőbb díjat szab, azaz amikor az ügyfeleket - a lakóhelyük és sok más szempont szerint - besorolja valamely díjkategóriába, ráerősít a bonus hatására. - A díjak differenciálásának szempontjait immár szabadon alakíthatják a biztosítók. A nagy gyakorlattal rendelkező vezetőket előnyben részesíti-e a Hungária Biztosító? - Az életkor, az számít. Az idősebb kor társaságunknál előnyt jelent, sőt a régi ügyfeleink is kedvezményt kapnak. Az új ügyfelek között pedig az élvez majd díjelőnyt, aki új autót biztosít, nem pedig használtat.
__label__sport 1.00001 __label__olimpia 0.0953595 __label__úszás 0.0583558 __label__vízilabda 0.0244331 __label__kajak-kenu 0.0136468 __label__jégkorong 0.00408014 __label__kosárlabda 0.0021257 __label__vívás 0.00137703 __label__politika 0.00129431 __label__birkózás 0.00104223 $$$ __label__geography__magyarország 1.00001 __label__sport 0.999507 __label__úszás 0.0474359 __label__olimpia 0.033096 __label__vízilabda 0.0185566 __label__öttusa 0.0116973 __label__geography__rio@@de@@janeiro 0.00782589 __label__kajak-kenu 0.00610756 __label__jégkorong 0.00491541 __label__person__gyárfás@@tamás 0.00233316 $$$ __label__sport __label__úszás geography__magyarország genre__hír genre__keretes year__2010 $$$ Sikeres úszó-Európa-bajnokság $$$ Sikeres úszó-Európa-bajnokság Az Európa-bajnokságok történetében a második legsikeresebb szereplését nyújtotta a vasárnap a Margitszigeten zárult sporteseményen a magyar úszócsapat, amely 6 arany-, 4 ezüst- és 3 bronzéremmel az országok rangsorában a negyedik helyen végzett. Ennél több magyar arany csak 1954-ben, Torinóban született. A 2012-es londoni nyári olimpiára is nagy reményekre jogosító eredmény jelzi a korábban leginkább Budapestre koncentrálódó hazai úszóbázis kiszélesedését, hiszen az 59 fős csapatba 14 vidéki és 6 fővárosi műhely adott versenyzőt, a 13 érmen pedig 9 úszó osztozott. A legeredményesebb az amerikai egyetemen ösztöndíjas Hosszú Katinka volt 3 arany és 1 ezüstéremmel, Cseh László (képünkön) – 2006 és 2008 után – a két vegyesúszó számban utasította maga mögé Európát. Gyurta Dániel 200 méteres mellúszásban nyert fölényesen, a női 4X200 méteres gyorsváltó pedig az 1954-es Eb óta az első aranyat hozta váltószámban.
__label__külpolitika 0.00885735 __label__energiaipar 0.00649827 __label__üzleti@@tanácsadás 0.00299103 __label__befektetés 0.00155876 __label__alternatív@@energia 0.000865901 __label__társadalom 1e-05 __label__történelem 1e-05 __label__pénzügy 1e-05 __label__váltó 1e-05 __label__news@@international 1e-05 $$$ __label__geography__magyarország 1.00001 __label__organization__carpathia@@nemzeti@@kreatív@@gazdaságfejlesztő@@és@@innovációs@@kft. 0.00885735 __label__person__tirts@@tamás 0.00691384 __label__organization__magyar@@kikötő@@rt. 0.00691384 __label__person__nyerges@@attila 0.00649827 __label__person__nagy@@zsolt 0.00523013 __label__ipari@@park 0.00507033 __label__person__winkler@@gyula 0.00461957 __label__person__dlusztus@@imre 0.00447838 __label__külpolitika 0.00349342 $$$ __label__közbeszerzés __label__önkormányzat __label__villamosenergia-ipar __label__vízi@@energia geography__magyarország geography__szentgotthárd person__csigi@@levente organization__carpathia@@tanácsadó@@zrt. organization__carpathia@@vízerőmű@@kft. organization__erdélyi@@magyar@@néppárt@@(emnp) genre__hír year__2013 $$$ Carpathia: EMNP-közeli erőmű $$$ Carpathia: EMNP-közeli erőmű Carpathia Vízerőmű Kft. néven szentgotthárdi céget alapított a Carpathia Tanácsadó Zrt., amely jelenleg a kolozsvári Csigi Levente és az általa vezetett Lorion Srl. tulajdonában van. Csigi a Tőkés László nevével fémjelzett Fidesz-közeli Erdélyi Magyar Néppárt számvizsgáló bizottságának tagja. A 2011-es évet 89 millió forint árbevétel mellett közel 12 millió forintos nyereséggel záró cég ügyvezetője Nagy Szabolcs, Németh Zsolt külügyi államtitkár egykori közeli munkatársa, korábban pedig felügyelőbizottsági elnöke volt Misovicz Tibor, a Külügyminisztérium jelenlegi helyettes államtitkára. Az új cégben kisebbségi része van Kovalovszki Lászlónak, a Kőrös-Consult Tervező és Szolgáltató Kft. tulajdonosának. A zrt. a szentgotthárdi önkormányzat egyik tavaly őszi pályázatán nyert el egy kis vízerőmű létrehozásáról szóló tendert.
__label__pénzügy 0.00858749 __label__kultúra 1e-05 __label__társadalom 1e-05 __label__gazdaság 1e-05 __label__külpolitika 1e-05 __label__történelem 1e-05 __label__bűnözés 1e-05 __label__váltó 1e-05 __label__news@@international 1e-05 __label__beruházás 1e-05 $$$ __label__geography__csehország 0.808077 __label__organization__seznam 0.00248262 __label__person__velcsev 0.000617076 __label__person__milen 0.000617076 __label__organization__newsweek 0.000562779 __label__organization__sparta@@praha 0.000454218 __label__organization__wesselényi@@miklós@@alap 0.000427316 __label__organization__ceskoslovenska@@obchodní@@banka 0.000402042 __label__geography__szingapúr 0.000402042 __label__person__zdenek 0.000389985 $$$ __label__hírügynökség __label__média geography__csehország organization__ctk genre__hír year__2011 $$$ CTK cseh hírügynökség $$$ A CTK cseh hírügynökség alaptevékenységből származó bevétele a 2010-es pénzügyi évében 20 millió koronával (1 korona = 12 forint) csökkent. Mivel a kiadásokat 28,4 millió koronával lefaragták és eladták az Economia kiadóban lévő részesedésüket, a mérlegük 34 millió koronás nyereséget mutatott.