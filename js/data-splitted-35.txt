__label__gazdasági@@bűnözés 0.212079 __label__textilipar 0.0827073 __label__bűnözés 0.0244331 __label__acélipar 0.0116973 __label__vegyipar 0.0113418 __label__ipar 0.00670285 __label__vámbűntettek 0.00491541 __label__konzervipar 0.0042088 __label__állami@@gazdaság 0.00383448 __label__szövetkezet 0.00299103 $$$ __label__geography__magyarország 1.00001 __label__person__sümeghy@@csaba 0.50001 __label__textilipar 0.392347 __label__organization__bcb@@egyesült@@textilművek@@rt. 0.320831 __label__organization__fidesz 0.22271 __label__gazdasági@@bűnözés 0.152042 __label__organization__magyar@@fejlesztési@@bank@@rt. 0.0460439 __label__bűnözés 0.0362301 __label__organization__borsodchem@@rt. 0.0244331 __label__organization__defend@@kft. 0.0132328 $$$ __label__textilipar geography__magyarország person__wappler@@lászló organization__bcb@@egyesült@@textilművek@@rt. genre__cikk author__rádi@@antónia year__2002 $$$ BONYODALMAK A BCB-CÉGCSOPORT ÜGYEIBEN, Kötöttfogás $$$ BONYODALMAK A BCB-CÉGCSOPORT ÜGYEIBEN Kötöttfogás Ügyészségi, rendőrségi nyomozások, polgári perek bonyolítják az egykor Sümeghy Csaba fideszes politikus tulajdonában állott, jelenleg Wappler László vállalkozó irányította cégbirodalom, a BCB-csoport történetét, amelyet újabban a Kormányzati Ellenőrzési Hivatal is vizsgál. Jogosulatlan gazdasági előny megszerzésének gyanújával nyomoz augusztus közepe óta az Adó- és Pénzügyi Ellenőrzési Hivatal békés megyei nyomozóhivatala az egykori Békéscsabai Kötöttárugyárból „kinőtt” vállalkozáscsoportnál, a BCB-cégeknél. A feljelentést a Szabolcs-Szatmár-Bereg Megyei Munkaügyi Központ tette, miután azt tapasztalták, nyoma veszett a vállalatbirodalom felszámolás alatt lévő központi cége, az időközben Nyíregyházára költöztetett BCB Egyesült Textilművek Rt. dolgozói elmaradt járandóságainak kifizetésére a bérgarancia alapból átutalt mintegy 128 millió forint oroszlánrészének. A szabolcsi, majd az ügyet - a vélelmezhető „érintettek” fellelhetőségi helyére tekintettel - átvevő békési ügyészek még sikkasztást szimatoltak, a gyanú a napokban módosult jogtalan előnyszerzéssé, a lényeg azonban nem változott: az egykor csaknem ötszáz főt foglalkoztató gyárkomplexum elbocsátott dolgozói közül csak néhány, esetlegesen kiválasztott alkalmazott kapta meg a jussát. A hoppon maradt volt BCB-sek közül mintegy harmincan álltak össze; megbízottjuk, Karsai Zoltánné a HVG-nek elmondta, a múlt héten az állampolgári jogok országgyűlési biztosához fordultak az ügyben, s hamarosan ők is feljelentést tesznek. Ha a nyomozók megtalálják is a felelősöket, csoda lenne, ha Karsainé és társai egyetlen vashoz is hozzájutnának - legalábbis ezt állítják a BCB-csoport ügyeinek a HVG-től nevük elhallgatását kérő ismerői. Álláspontjukat a cégtörténet megalapozni látszik. A kilencvenes évek eleje óta nehéz gazdasági helyzetben lévő BCB Rt.-t 1997-ben - azóta sem cáfolt piaci információk szerint - „jelképes összegért” szerezte meg Sümeghy Csaba (Fidesz-MPP) országgyűlési képviselő, a Magyar Iparszövetség akkori elnöke (HVG, 1997. február 15.). Sümeghy pénzt ígért és szerzett: 1999 júniusában szindikátusi szerződést írt alá az állami tulajdonú Magyar Fejlesztési Bank Rt.-vel (MFB), amely vállalta, hogy összesen 150 millió forint értékben tőkét emel három BCB-tulajdonú cégben, a BCB Silver Kft.-ben, a BCB 2000 Kft.-ben és a BCB Fair Kft.-ben. Sümeghy a szerződésben ígéretet tett arra, 2001. november végéig kamatokkal növelt névértéken visszavásárolja az üzletrészeket, biztosítékul óvadéki letétbe helyezte az anyacég BCB Rt. részvényeit. Jelzálogot azonban nem kötöttek ki a papírokra, arra hivatkozva, hogy a részvényeket már korábban elzálogosították: a BCB Rt. többfelé - elsősorban az OTP Bank Rt.-nek és az MFB-tulajdonú Konzumbank Rt.-nek - tartozott. A Kormányzati Ellenőrzési Hivatal (Kehi) az MFB kormányváltás után megkezdett vizsgálata során bukkant rá a BCB-ügyre. A revizoroknak szemet szúrt, hogy Sümeghy nem sokkal a megállapodás után, 1999 augusztusában 607 millió forintról 403,8 millió forintra szállította le az rt alaptőkéjét, miközben nem egészítette ki az óvadéki letétet. Az MFB-nél nincsen nyoma, hogy a banknál bárki is szót emelt volna a tranzakció ellen. Annyi történt csupán, hogy - a HVG informátorának szavaival - „áthúzták a döglött lovat a túloldalra”: a bank üzletrészeit kivásárolta az MFB-tulajdonú Magyar Befektetési és Vagyonkezelő Rt. (MBV). 2000 februárjában az MFB alapítói határozatban utasította az MBV-t: 260 millió forint értékben vállaljon készfizető kezességet a BCB-nek a Konzumbank felé fennálló tartozására, s - némiképp szokatlan módon - arra, ne kérjen csőd- vagy felszámolási eljárást egyik BCB-cég ellen sem mindaddig, amíg a cégcsoport nem fizet az OTP-nek. Sümeghy mindeközben, 2000 tavaszán túladott BCB-s érdekeltségein. Ma már senki sem rejti véka alá, hogy a vásárló, Riczu Gyula stróman: a cégcsoport Wappler László és a vele évek óta együttműködő idősebb Wachsler Tamás, az egykori honvédelmi közigazgatási államtitkár édesapja irányítása alá került (HVG, 2001. április 7.). Riczu vállalta az MFB felé, hogy tartja magát a szindikátusi a szerződéshez. Úgy tudni, a Kehinél most mégis aggályosnak tartják a megállapodás egyoldalú módosítását, annál is inkább, hogy a BCB Rt. ellen - az OTP Bank kérelmére - 2000 októberében megindult a felszámolás. Az új gazdák, miután - nem tudni, milyen szerződési feltételekkel - megszerezték a BCB Rt. gépeit és eszközeit, a dolgozókat előbb az akkor Wachsler résztulajdonában lévő, jelenleg felszámolás alatt álló MIS Mobil Kft.-be, később a BCB Textil Kft.-be (BCBT), végül a Liberatio Rt.-be „tették át”. A 3 millió forint törzstőkéjű BCBT Kft. - amely ellen a napokban indult meg a felszámolás - papíron Kohus Kálmáné és feleségéé, a tényleges irányító azonban Wappler. Akárcsak a Liberatio Rt.-nél, amelyben 2001 végéig Kohusék igazgatósági tagok voltak, Wappler régi ismerőse, Bódis Edit pedig tulajdonos. Az rt vezérigazgatója és tulajdonosa jelenleg Scintee Ion román állampolgár, a nyíregyházi székhelyen pedig nem is hallottak ilyen vállalkozásról. A BCBT és a Liberatio egy időben arra a budapesti ingatlanra volt bejegyezve, ahol tavalyig a Bodrácska János budapesti exfőkapitány résztulajdonában állott, jelenleg felszámolás alatt lévő Fékon-text Kft. is működött. Wappler egyebek mellett erre hivatkozva beszél lépten-nyomon a volt főrendőrrel való jó viszonyáról, s arról, Sümeghyvel annak idején Bodrácska hozta össze. Wappler neve az 1990-es taxisblokád idején vált ismertté, amikor bejelentette, az általa vezetett Nawa 55 Rt. Szaúd-Arábiából tud a világpiaci árnál lényegesen olcsóbb olajat szerezni, de végül nem szerzett (HVG, 1997. április 5.). A Nawa-csoport másik cége, a Nawa Bányászati és Kereskedelmi Kft. már megalakulása előtt koncessziót kapott Kambodzsától olajkutatásra. A többször is a hatóságok látókörébe került, jogerősen azonban el nem ítélt Wappler környezetében állítják, noha az ominózus bérgaranciaalap-pénzeket már az ő idejében kapta a BCB Rt., a pénzt a cég első felszámolójánál kell keresni. Utóbbi, inkognitójához ragaszkodva, ezzel szemben úgy nyilatkozott, Wapplerék összesen 32 millió forintot adtak a dolgozóknak kölcsönként, ezt neki később le kellett vonnia a bérgaranciapénzből. Akárcsak a BCBT termelése kapcsán felhalmozódott közüzemi tartozásokat. Vagyis - mint állítja - elszámolt a 488 dolgozóval, kifizette a maradványbéreket s azok közterheit. A megmaradt 16 millió forintot pedig átadta a következő felszámolónak, aki tudomása szerint a BCBT-nek utalta tovább - mondja a felszámolóbiztos, elismerve, hogy nem tett feljelentést, mondván, ezt már megtették mások, s ő amúgy is örült, hogy túladhatott a megbízáson (a jelenlegi felszámoló nem reagált a HVG megkeresésére). A BCB körüli zavaros ügyek, úgy tűnik, nem érdekelték az MFB-t. Az MBV tavaly márciusban kifizette a Konzumbank 260 millióját, decemberben pedig 8,5 millió forintos értéken átvette a szintén MFB-s Magyar Követeléskezelő Rt.-től (MKK) azt az eredetileg 314 millió forintra rúgó követelést, amelyet az MKK még a Hitelgarancia Rt.-től vásárolt (8,4 millióért), s amellyel eredetileg a BCB Rt. tartozott az OTP-nek. A Kehiben - ahol több mint 180 millió forintra taksálják a BCB-ügyletekkel az MFB-nek okozott kárt - reménykednek, hátha a gyár ingatlanai értékesítéséből befolyt összegből valamit viszontláthatnak. Reményeik azonban hiúnak tűnnek, a HVG értesülései szerint ugyanis a Békés megyei üzemingatlanok nemrégiben árverésen gazdára találtak ugyan, ám a becsértéknek csak a töredéke folyt be. A Békés Megyei Rendőr-főkapitányságon mindeközben tartozás fedezetének elvonása gyanújával tovább nyomoznak az OTP Bank feljelentése nyomán a három MBV-tulajdonú BCB-leánynál. A HVG értesülései szerint a nyomozók úgy gondolják, Wapplerék jogellenesen kötöttek opciós szerződéseket a kft-k olyan gépeire, amelyeket az OTP jelzáloga terhelt, a vállalkozó környezetében azonban állítják, ők a megállapodásban kikötötték, hogy csak akkor élnek a vételi joggal, ha a bank már megkapta a pénzét. RÁDI ANTÓNIA
__label__pénzügy 0.461027 __label__bankkártya 0.168867 __label__pénzhelyettesítő@@fizetőeszközök 0.144159 __label__bank 0.0396488 __label__pénzkibocsátás 0.00165848 __label__vagyon@@elleni@@bűnesetek 0.00117951 __label__posta 0.00104223 __label__bűnözés 0.000979752 __label__internet 0.000513336 __label__váltó 1e-05 $$$ __label__pénzügy 0.507822 __label__geography__svédország 0.0827073 __label__pénzhelyettesítő@@fizetőeszközök 0.0351548 __label__bankkártya 0.0113418 __label__geography__skandinávia 0.00461957 __label__organization__giro@@elszámolásforgalmi@@rt. 0.0036036 __label__geography__izland 0.00349342 __label__bank 0.00281093 __label__organization__baring@@brothers 0.00155876 __label__pénzhamisítás 0.00151118 $$$ __label__pénzhelyettesítő@@fizetőeszközök __label__pénzügy __label__számítógépes@@bűnözés __label__vagyon@@elleni@@bűnesetek geography__svédország genre__cikk genre__keretes year__2012 $$$ Leváltott bankók $$$ Leváltott bankók Svédország – ahol Európában elsőként, 1661-ben vezették be törvényes fizetőeszközként a papírpénzt – a készpénzforgalom visszaszorításán dolgozik. Az eredmények látványosak, míg az USA-ban 7, az eurózónában pedig 9 százalék a bankjegyek és érmék aránya a fizetéseknél, Svédországban mindössze 3 százalék. A készpénzeltüntetés egyik élharcosa Björn Ulvaeus, a Money, Money, Money című ABBA-sláger egyik szerzője: miután a fiát háromszor is kirabolták, a 67 éves zenész szinte naponta felszólal a pénzforgalom teljes digitalizálása mellett. Több svéd városban már nem lehet készpénzzel fizetni a tömegközlekedési jegyekért, nő a csak kártyákat elfogadó boltok száma, és a bankfiókok egy részéből is száműzték a „valódi pénzt”. A változásokhoz az egyház is alkalmazkodott: számos templomba bankkártya-leolvasókat telepítettek, hogy aki akar, úgy adakozhasson. A fizetési szokások átalakulása a bűnügyi statisztikákban is tetten érhető: Svédországban harmincéves mélypontra – a 2008-as 102-ről tavaly 16-ra – zuhant a bankrablások száma, és megritkultak a pénzszállító autók elleni támadások is. Cserébe viszont vérszemet kaptak a számítógépes bűnözők. Egy évtizeddel ezelőtt háromezer, tavaly pedig húszezer számítógépes betörési kísérletet regisztráltak, melyek célja behatolás volt elszámolási, illetve fizetési rendszerekbe.
__label__hitel 0.0737063 __label__állami@@támogatás 0.0408557 __label__adósság 0.028446 __label__adósságelengedés 0.0113418 __label__lakáshitel 0.0109969 __label__felszámolás 0.0100236 __label__adósságbehajtás 0.00858749 __label__önkormányzati@@költségvetés 0.0042088 __label__állami@@költségvetés 0.0042088 __label__hitelkonszolidáció 0.00328306 $$$ __label__geography__magyarország 1.00001 __label__munkanélküliség 0.437833 __label__állami@@költségvetés 0.327678 __label__kártérítés 0.287778 __label__gazdasági@@bűnözés 0.239359 __label__hitel 0.115971 __label__állami@@támogatás 0.0851091 __label__vagyon@@elleni@@bűnesetek 0.0341104 __label__pénzügy 0.0259674 __label__bűnözés 0.0229874 $$$ __label__büntetőjog __label__csőd __label__fürdőhely geography__magyarország geography__visegrád genre__olvasói@@levél author__bak@@lászló year__2011 $$$ Elúszott $$$ Elúszott HVG, 2011. május 28. Érdemes elgondolkodni az elúszott lepencei strandpénzekről megjelent cikkükön. Végre szembesülhettünk azzal, miért működik olyan drágán az állam, s miért is kell a bankokat közpénzekből konszolidálni. Azért, mert vannak, akik csoportosan összejátszva, jelen esetben 22 milliárd forintot nyeltek be, ilyen mértékű kárt okozva egy banknak, amit az állam az IMF-hitelből konszolidált. Az IMF-hitelt pedig az állam az adófizetők adóiból fizeti vissza. Hol vannak ilyen esetben a szigorú ügyészek és törvényalkotók? Akik a boltban csokoládét lopó gyerekek megbüntetését kívánják, és ezért a büntető törvénykönyvet is szigorítják. Bennünket, adófizetőket viszont nem védenek meg azoktól, akik a károkozásukkal kórházak építésétől, fejlesztésétől, a kultúra támogatásától lopják el a pénzt. BAK LÁSZLÓ (VISEGRÁD)
__label__köztársasági@@elnök 0.160276 __label__társadalom 0.028446 __label__kitüntetés 0.0120638 __label__elnökválasztás 0.0113418 __label__művészet 0.00971848 __label__homoszexualitás 0.00670285 __label__házasság 0.00338661 __label__humor 0.00272499 __label__család 0.00264167 __label__irodalom 0.00226185 $$$ __label__geography__franciaország 1.00001 __label__elnökválasztás 0.355785 __label__person__nicolas 0.250923 __label__köztársasági@@elnök 0.177821 __label__person__jacques 0.156115 __label__person__francois 0.144159 __label__kitüntetés 0.100889 __label__person__sarkozy 0.0953595 __label__person__emmanuel 0.0474359 __label__person__robert 0.0460439 $$$ __label__köztársasági@@elnök __label__szexualitás __label__társasági@@élet geography__franciaország genre__cikk genre__keretes year__2014 $$$ Félrelépő elnökök $$$ Félrelépő elnökök Nem kerítenek nagy feneket Franciaországban annak, ha egy magas rangú politikusról kiderül, hogy a felesége mellett barátnője is van; úgy tartják, esetükben a csábítás képessége nemcsak politikai síkon értendő. Így fel sem merült, hogy Francois Hollande elnöknek le kellene mondania, amiért megcsalta 49 éves élettársát, Valerie Trierweilert – akit a franciák amúgy sem kedvelnek – a bájait a mozivásznon többször közszemlére tevő, 41 éves Julie Gayet színésznővel. Csak azt várják el tőle, hogy döntsön a két nő között. Az 58 éves Félix Faure elnök 1899-ben akkor kapott végzetes agyvérzést, amikor éppen az Élysée-palotában, az irodájában töltötte a pásztoróráját szeretőjével. Az ötödik köztársaság első elnöke, Charles de Gaulle viszont szerelmi ügyekben puritán volt, még a kurtizán szó említését sem tűrte, a Franciaország Yvonne nénikéjeként emlegetett feleségéhez való hűségét senki nem vonta kétségbe. A nagy nőcsábász hírében álló Valéry Giscard d'Estaing – barátnői között emlegették az Emmanuelle erotikus filmek nemrég elhunyt címszereplőjét, Sylvia Kristelt is – népszerűségét pedig még növelte is, amikor kiderült, hogy 1974-ben egy hajnalon az autójával akkor koccant egy tejeskocsival, amikor éppen a szeretőjétől tartott haza. A szocialista Francois Mitterrand másik családjáról és 1974-ben balkézről született Mazarine lányáról az elit és a sajtó is tudott, de csak 1994-ben írt róla a Paris Match című hetilap. A fáma szerint Mitterrand azon versengett utódjával, a konzervatív Jacques Chirackal, hogy ki tud több nőt ágyba vinni. Chiracot – aki, mint önéletrajzában írta, igyekezett a nőügyeit diszkréten intézni – „ötperces” szeretőként emlegették, akinél ebbe az időbe még a zuhanyzás is belefért.
__label__állami@@hitelfelvétel 1.00001 __label__pénzügy 1.00001 __label__gazdaság 0.932463 __label__államadósság 0.615098 __label__hitel 0.585111 __label__gazdasági@@válság 0.187143 __label__adósságelengedés 0.0267693 __label__állampapír 0.0149671 __label__gazdaságpolitika 0.0106625 __label__külföldi@@államadósság 0.00735583 $$$ __label__pénzügy 1.00001 __label__geography__görögország 1.00001 __label__állami@@hitelfelvétel 1.00001 __label__organization__imf 0.999579 __label__államadósság 0.972425 __label__gazdasági@@válság 0.835494 __label__gazdaság 0.47659 __label__hitel 0.377551 __label__kormányválság 0.0827073 __label__geography__eurózóna 0.0716012 $$$ __label__állami@@hitelfelvétel __label__gazdaság __label__hitel __label__pénzügy geography__görögország genre__hír year__2015 $$$ Görög kétségek $$$ Görög kétségek Részleges görög államcsőd kezelésére készítenek forgatókönyveket az EU-ban. Az IMF-nek május 12-én 765 millió dollár járna vissza, amit akkor tartanak kigazdálkodhatónak, ha a görög kormány megkapja a mentőcsomag esedékes hitelrészletét. Erről viszont az EU pénzügyminisztereinek pénteki rigai tanácskozásán aligha hoznak döntést, ami így az utolsó pillanatban, május 11-én születhet csak meg. Az eurózóna és az IMF elfogadhatatlannak tartja, hogy a pénzért cserébe a radikális baloldali Sziriza vezette kormánykoalíció által felajánlott reformok nemhogy csökkentenék az államháztartás terheit, de végrehajtásukkal a költségvetés elsődleges, adósságszolgálat nélküli egyenlege többlet helyett 10–15 százalékos mínuszt mutatna. A hatodik éve megszorításoktól szenvedő lakosság megpróbáltatásait enyhíteni akaró athéni kormány számára jelenleg szinte lehetetlennek tűnik annak a 11 milliárd eurónak a törlesztése, ami júniusban és júliusban az Európai Központi Banknak (EKB), az IMF-nek és az állampapírjai utáni kamat fejében esedékes. Moszkvában cáfolták azt az értesülést, hogy Athén ötmilliárd eurót kaphatna tőlük a tervezett Török Áramlat földgázvezeték görögországi szakaszának megelőlegezésére. Ha Athénnak elfogy a pénze, választhat: belső hitelezőit, a nyugdíjasokat és az állami alkalmazottakat fizeti ki váltóval, vagy – a 90 százalékban az EKB-val, az IMF-fel és az eurózóna többi tagjával szemben fennálló – külső adóssága törlesztésével áll le.
__label__békefenntartás 0.99428 __label__hadsereg 0.808077 __label__csapatkivonás 0.0780882 __label__biztonságpolitika 0.019134 __label__terrorizmus 0.016413 __label__külpolitika 0.0047652 __label__katonai@@kiadások 0.00133502 __label__katonai@@beavatkozás 0.00110873 __label__hadgyakorlat 0.000814086 __label__kormány 0.000562779 $$$ __label__békefenntartás 0.996633 __label__geography__japán 0.986373 __label__geography__irak 0.985053 __label__hadsereg 0.822199 __label__külpolitika 0.77731 __label__csapatkivonás 0.115971 __label__biztonságpolitika 0.033096 __label__geography__afganisztán 0.0321107 __label__geography__okinawa 0.0275953 __label__háború 0.0116973 $$$ __label__békefenntartás __label__hadsereg __label__terrorizmus geography__irak geography__japán genre__hír year__2003 $$$ JAPÁN KATONÁK IRAKBA $$$ JAPÁN KATONÁK IRAKBA A tokiói kormány kedden jóváhagyta azt a tervet, hogy katonákat küldjön Irakba, ami a szigetország második világháború utáni legnagyobb tengeren túli akciója lehet. Koizumi Junicsiro kormányfő közölte, az alakulat csak az újjáépítés biztosításában vehet részt, harcokban nem. A japán közvélemény nagy része ellenzi a tervet, amely az ellenzék szerint megsérti az ország pacifista alkotmányát. A vitát tovább élezte, hogy a múlt hónapban két japán diplomatát lelőttek Irakban. A második világháború után japán katona nem vett részt harcokban, és nem is halt meg az ENSZ békefenntartó misszióiban, amióta az azokban való részvételt egy 1992-es törvény lehetővé teszi. A mostani felhatalmazás alapján december 15-étől Japán összesen 600 katonát küldhet Irakba egy évre, de várhatóan csak a jövő évben vezénylik az alakulatot az ország délkeleti részébe. A szárazföldi csapatokat, amelyeket nehézfegyverzettel látnak el, kétszáz jármű, 8 szállító repülőgép és négy hadihajó kíséri majd. A bejelentéssel szinte egy időben Irak északi részén egy amerikai támaszpont bejáratánál öngyilkos merénylet történt, 41 katonát sebesítve meg, Bagdad egyik mecsetjénél pedig egy autóba rejtett pokolgép három irakit ölt meg.
__label__egészségügy 0.984585 __label__közegészségügy 0.896261 __label__járvány 0.808077 __label__egészségvédelem 0.256842 __label__aids 0.144159 __label__gyógyszeripar 0.0251888 __label__rák 0.00349342 __label__társadalombiztosítás 0.00328306 __label__fogamzásgátlás 0.00289958 __label__gyógyszer-kereskedelem 0.00289958 $$$ __label__egészségügy 0.999206 __label__közegészségügy 0.979678 __label__járvány 0.967909 __label__organization__who 0.320831 __label__egészségvédelem 0.168867 __label__aids 0.156115 __label__gyógyszeripar 0.129413 __label__rák 0.0851091 __label__gyógyszer-kereskedelem 0.0154346 __label__kórházak 0.0106625 $$$ __label__közegészségügy organization__who genre__cikk author__gáti@@júlia year__1996 $$$ Újra támad a tuberkulózis, Szegénység fél betegség $$$ Újra támad a tuberkulózis Szegénység fél betegség Az Egészségügyi Világszervezet elérkezettnek látta az időt, hogy a tuberkulózis világnapján megkongassa a vészharangot. A tbc újra támad, s ha a fejlett országok nem fognak össze, a járvány megállíthatatlanul terjedni fog, a következő tíz évben 30 millió halálos áldozatot szedve világszerte. Éppen 114 éve annak, hogy Robert Koch, a Berlini Élettani Társaság egyik tudományos ülésén szenzációs bejelentést tett. Azt állította, hogy felfedezte a rettegett népbetegség, a tuberkulózis kórokozóját. A századvég Németországában minden hetedik ember tbc okozta betegségben halt meg. A hatékony gyógyszer, a sztreptomicin nevű új antibiotikum azonban 1944-ig több mint fél évszázadot váratott magára. Feltalálása viszont új lapot nyitott a járvány történetében: az ötvenes években a fejlett ipari országokban és az akkori kelet-európai szocialista országokban lényegében felszámolták a gümőkórt. Az Egészségügyi Világszervezet, a WHO szakemberei is azt prognosztizálták, hogy az évezredfordulóra a tbc a világon sehol nem lesz járványos méreteket öltő megbetegedés, csupán szórványosan fog előfordulni. Először akkor támadtak komoly kétségek az előrejelzés helytállóságát illetően, amikor 1990-ben az Egyesült Államokban bejelentették: a korábban számítottnál 26 ezerrel több új tbc-s megbetegedést regisztráltak az országban az utóbbi öt évben. Az egészségügyi kormányzat a változás okát akkoriban elsősorban a romló szociális körülményekben, a bevándorlók által behurcolt fertőzésben s csak harmadsorban a légúti fertőzésre kiváltképp fogékony AIDS-betegek számának növekedésében látta. Az azóta eltelt évek minden kétséget kizáróan azt bizonyították, hogy ideje megkongatni a vészharangokat – amit meg is tettek a WHO márciusi londoni összejövetelén. A tanácskozásról kiadott közlemény egyenesen világkatasztrófát emleget, hacsak a fejlett országok nem fognak össze, és nem adnak össze évi 500 millió dollárt – a jelenleg rendelkezésre álló 16 milliós nemzetközi alapítványi támogatással szemben – a kór leküzdésére. Tavaly 3 millió áldozatot szedett a tbc, többet, mint a 19. század végi pusztításai csúcspontján, amikor még nem léteztek antibiotikumok. A WHO előrejelzése szerint a következő tíz évben 30 millió ember halálát okozza majd a tuberkulózis, elsősorban a fejlődő országokban. A járványügyi szakemberek szerint évezredünk utolsó öt évében körülbelül 90 millió új tbc-s megbetegedéssel kell számolni, 95 százalékban a harmadik világ országaiban. Az új megbetegedések zömét Délkelet-Ázsiában regisztrálják, ezt követi a nyugat-csendes-óceáni térség, majd Afrika. A betegek 80 százaléka a munkaképes korú (15–59 éves) lakosság köréből kerül ki. A betegség terjedésének általános oka a szegénység – a rossz szociális és egészségügyi körülmények –, az alultápláltság és a gyógyszerhiány. A közép-afrikai régióban pedig az AIDS-járvány, a legyengült immunrendszerű – s így a tbc-re is rendkívül fogékony – HIV-fertőzöttek számának növekedése. Nyugat-Európa legtöbb országában minden 100 ezer lakosra mintegy 25 új tbc-s beteget regisztrálnak évente. Ez alól kivétel Portugália, ahol közel 60 ez az arány, a legjobban pedig Svédország és Dánia áll, ahol mindössze 7–7 új beteg kerül ki minden 100 ezer emberből. A volt szocialista országok közül Románia a „listavezető”, itt 100 ezerből évente száz fő betegszik meg gümőkórban. Ukrajnában ez az arány 50 körüli, Magyarországon (lásd keretes írásunkat) és Szlovákiában 40, Csehországban, Szlovéniában és a Baltikumban mindössze 20. Ezekben az országokban a helyzet rosszabbodásához hozzájárul az életszínvonal csökkenésén kívül az is, hogy fellazult a tbc elleni, korábban szigorúan vett küzdelem. A gyakorló orvosokat aggasztja az a körülmény is, hogy egyre több az olyan tuberkulózisbaktérium, amelyik szakszóval rezisztens, vagyis ellenálló a leggyakrabban használt antibiotikumokkal szemben. Az USA-ból származó adatok szerint 100 tbc-vel fertőzött AIDS-es és hajléktalan beteg közül húsz-harminc olyan is akad, akinél hatástalan marad a hagyományos gyógyszerekkel történő kezelés. Ez pedig jelentősen – akár a 30-szorosára is – növeli az amúgy nem túlságosan drága gyógyszerezés költségeit. A WHO tuberkulózis elleni kampányát vezető orvos szakértő, Joel Almeida szerint a gyógyszer-rezisztencia kialakulásának az a fő oka, hogy sokszor nem folytatják a szükséges ideig a kezelést. Amikor a paciens állapota javul, nem vesz be több gyógyszert, így a baktériumok „túlélik” a kúrát, és ellenállóvá válnak az antibiotikumokkal szemben. Éppen ezért a WHO most elsősorban a következetes és teljes gyógyításra – nem pedig a széles néprétegek költséges szűrésére – helyezi a hangsúlyt. Ezt a gyógyítási módszert angol rövidítéssel DOTS-nak keresztelték el, ami a kezelési folyamat közvetlen ellenőrzését jelenti. A DOTS két fontos mozzanata a tbc kezeléséhez szükséges gyógyszerek zökkenőmentes biztosítása világszerte, valamint a beteg folyamatos megfigyelése, hogy mindvégig beszedje a szükséges gyógyszereket. A módszer hatékonyságának már vannak tapasztalatai: ahol nem alkalmazzák a DOTS-t, 10-ből 4-5 beteg gyógyul meg, ahol viszont szigorúan ellenőrzik a tbc-seket, ott 90 százalékra növekszik a sikerhányad. A WHO számítása szerint 75 százalékkal csökkenne az új tbc-s megbetegedések száma, ha Oroszországban, Kínában, Indiában, Bangladesben, Indonéziában, Etiópiában, Dél-Afrikában, Nigériában, Zaire-ban, Mexikóban és Brazíliában bevezetnék a DOTS módszerét. Joel Almeida szerint „a világméretű katasztrófa elkerülésére már megvan a recept. Keresztúthoz értünk, ha eltévesztjük a helyes irányt, csak magunkat hibáztathatjuk.” GÁTI JÚLIA
__label__állami@@költségvetés 0.803184 __label__pénzügy 0.0737063 __label__gazdaságpolitika 0.028446 __label__államháztartás 0.0106625 __label__társadalombiztosítási@@járulék 0.00858749 __label__társadalombiztosítás 0.00858749 __label__gazdaság 0.00832578 __label__számvitel 0.00782589 __label__statisztika 0.00592107 __label__költségvetési@@hiány 0.00574025 $$$ __label__állami@@költségvetés 0.952584 __label__geography__magyarország 0.692652 __label__pénzügy 0.217348 __label__gazdaság 0.090103 __label__államháztartás 0.0259674 __label__adósság 0.0251888 __label__költségvetési@@hiány 0.0209742 __label__magánszektor 0.00670285 __label__számvitel 0.00574025 __label__cégek 0.00447838 $$$ __label__állami@@költségvetés __label__pénzügy geography__magyarország genre__vélemény author__cséfalvay@@zoltán year__2007 $$$ Ricardo kopogtat $$$ Ricardo kopogtat A ma költségvetési deficitje a holnap adóemelése - röviden ekképp összegezhető David Ricardo két évszázados bölcsessége. De miként lehetne nagyobb pénzügyi fegyelemre szorítani az államot? A nagyobbik ellenzéki párt sokadszorra próbálkozik a válasszal. Ilyen volt a költségvetési tanács ötlete, és ilyen a januárban bejelentett hétpontos javaslatcsomag is, amely - némi pártpolitikai áthallással - a „költségvetési manipulációk” megakadályozását célozza. Mint minden csomagban, itt is több törekvés keveredik. A javaslatok egy része még 2005-ből származik, amikor az ellenzéki párt vezetői és a gazdasági élet szereplői a vállalati körbetartozás kezelésére együtt fogalmazták meg: az állam legyen köteles az általa befogadott számlákat harminc, uniós támogatások esetében hatvan napon belül kifizetni, a vállalkozók pedig a közszférából származó bevételek után csak akkor fizessék meg az áfát, ha a tényleges átutalás már megérkezett. A javaslatok másik csoportja a költségvetés átláthatóságát szolgálja: a kormány készítsen a legfontosabb makroszámokról havi előrejelzéseket, negyedévente pedig hozza nyilvánosságra a közszférában a lejárt tartozásokat. Végül a javaslatok harmadik csoportja - bár ennek jogi kivitelezhetősége több mint kétséges - már a politikusok felelősségét feszegeti: miként a vállalkozók esetében a mérleghamisítás, a költségvetési adatok „manipulálása” is „a számviteli fegyelem megsértéséhez hasonlatosan bűncselekmény legyen”. Fizetési fegyelem, átláthatóság, felelősség. Csupa olyan cél, amivel - függetlenül attól, melyik párt ajánlja - csak egyetérteni lehet. Sőt mindezek törvényi megerősítése Európában sem ismeretlen. Például Németországban az alkotmány 115. cikkelye kimondja: az államháztartás - hitelfevételből fedezett - éves hiánya nem lehet nagyobb, mint az új állami beruházások értéke. A deficit tehát megengedett, de csakis akkor, ha az állam ezt a pénzt a jövőbe fekteti be. Törvény tiltja viszont, hogy az állam a deficitből folyó kiadásait fedezze, vagyis egyszerűen felélje, mert ezzel a mai generációk jólétének költségeit már a jövő nemzedékekre terheli. Az európai tapasztalatok azonban azt is mutatják, hogy még az ilyen alkotmányos korlátok is kijátszhatóak. Ha pedig kijátszhatóak, akkor ezt a politikusok meg is teszik. A politikusokat ugyanis - csakúgy, mint a vállalkozókat - a nyereség utáni vágy vezérli, a különbség csupán annyi, hogy a politikai vállalkozóknál a választások megnyerése jelenti a profitot. Ezért a nyereségért pedig - tavaly jól láthattuk ezt nálunk is - minden további nélkül szembemennek a gazdasági racionalitással. Ricardo szerint a polgárok mindig ésszerűen cselekszenek, ezért a deficitből fedezett költségvetési osztogatás idején takarékoskodnak, hogy az osztogatást később logikusan követő adóemeléskor tartalékkal rendelkezzenek. De mi a helyzet akkor, ha sem a polgárok, sem a politikusok nem követik a ricardói ésszerűséget? A probléma csak részben oldható meg jogi szabályozással: az igazi megoldás az állami újraelosztás csökkentése lenne. Ha az állam kevesebb jövedelmet von el a polgároktól és a vállalkozóktól azért, hogy azt majd saját céljai szerint újra elossza, akkor nemcsak a polgárok és a vállalkozók szabadsága nő, de az állam rossz gazdálkodásából fakadó kockázatok is kisebbek lesznek. Fizetési fegyelemre, átláthatóságra, felelősségre akkor is szükség lesz, ám ha netán a politikai vállalkozók mégis megszegik ezeket a szabályokat, már csak jóval kisebb károkat okozhatnak. CSÉFALVAY ZOLTÁN (A szerző egyetemi tanár)
__label__sport 0.737168 __label__lovassport 0.287778 __label__lóverseny 0.281416 __label__lótenyésztés 0.228166 __label__állattenyésztés 0.0875738 __label__sportszergyártás 0.0302246 __label__kerékpáripar 0.0179962 __label__dopping 0.0140736 __label__minőségvédelem 0.0132328 __label__kajak-kenu 0.0113418 $$$ __label__geography__magyarország 0.998083 __label__sport 0.976321 __label__lóverseny 0.749097 __label__lovassport 0.51563 __label__lótenyésztés 0.48439 __label__állattenyésztés 0.245095 __label__person__overdose 0.177821 __label__minőségvédelem 0.0675567 __label__sportszergyártás 0.0566624 __label__dopping 0.0518555 $$$ __label__lovassport __label__sport genre__cikk author__vajna@@tamás year__2008 $$$ MIBŐL ÁLL A GALOPPTRÉNING?, A versenyló élete $$$ MIBŐL ÁLL A GALOPPTRÉNING? A versenyló élete A vágtázógép angol telivérek tréningezése sokszor komolyabb kihívás, mint a rövidtávfutók felkészítése, jóllehet egy-egy versenyre – mint azt a vasárnap Rómában is fölényesen győztes magyar Overdose példája bizonyítja – nem kell sokat edzeniük. „Ügetsz egy kicsit, felkenterezel, négyszáz méter spricc, aztán takarót rá és séta” – adta ki az utasítást az alagi galopptréningtelepen múlt csütörtökön reggel Ribárszki Sándor hétszeres idomárchampion, a hét végén Rómában újfent bizonyító Overdose trénere. Potyók László zsoké természetesen pontosan értette az ukázt. Azt, hogy a fokozatos, lépésben kezdődő, nagyjából tízpercnyi ügetéssel folytatódó és a kenternek nevezett rövid vágtával záródó bemelegítést követően a magyar csodaménnek a versenytempónál visszafogottabb, a laikusnak mégis szélsebes (hozzávetőleg óránkénti 40 kilométeres) galoppban kell robognia 400 métert az edzőpályán, majd egyre lassuló vágtában még egyszer ennyit. Ezek után a segédek a nyakat, a szügyet és a fart is beborító polártakarót terítettek a hároméves pej ménre. A telivér pedig elbandukolt a füves pályától másfél kilométernyire található istállóig, ahol a lenyergelés után negyedórát még kézen – vagyis a lovász vezetésével – sétált, hogy aztán a tisztító, a lábszárak áztatását is jelentő ínhűtő patamosás után a bokszába menjen. „A vasárnapi római futam előtt ennyi munka bőven elég volt neki, márciustól tart a szezon, sok futás van a lóban” – magyarázta a 48 éves Ribárszki a HVG-nek. A Mikóczy Zoltán csallóközi nagyvállalkozó tulajdonában lévő Overdose (HVG, 2008. július 12.) tizenegy versenyével valóban kétszer annyit futott, mint amennyit a vele egyidős telivérek szoktak egy év alatt. Idomárja szerint ugyanakkor a Dózinak becézett csődör nem kapott más mennyiségű és minőségű edzésmunkát, mint a többiek, igaz, ez is a sztársportolókéhoz hasonló odafigyelést jelent. „Ha zsémbesebb a telivér a szokásosnál, vagy nem eszi meg a vacsoráját, esetleg farral az ajtó felé csak álldogál a bokszában, de viselkedése nem utal semmilyen betegségre, szinte biztosan változtatni kell az edzésmunkán, különben kiég vagy megsérül” – vezet be a versenylólélektanba Denise Steffanus, az angol Telivér Times (Thoroughbred Times) című galoppszaklap szakértője. Szerinte ilyen tünetek esetén illik felmenteni a lovat a tréning alól, mivel a derék négylábúnak inkább némi karámbeli hancúrozásra van szüksége. Vagy másik lovasra. Nem véletlen, hogy az idomárok, ha tehetik, folyamatosan cserélgetik a munkazsokékat, akik között – nem csak Magyarországon – többségben vannak a nők. „A lányok nem kívánnak annyit a lótól, nem durvák vagy erőszakosak velük, inkább folyamatosan dédelgetik őket. Overdose munkalovasa is lány, s csak ha ő nem ér rá, akkor dolgozik a ló férfiakkal” – így Ribárszki. A babusgatás azonban önmagában kevés: a lóversenysport hagyományai szerint a lókarrierek egyengetésének fundamentuma az évszázada változatlan szakértő nevelés. A versenylótréning behatóbb tanulmányozásához érdemes tudni, hogy az angol telivérek a lótársadalom legkorábban érő fajtájához tartoznak. A tradíciók szerint az őszi szemléken, árveréseken 600 napos, azaz valamivel több mint másfél éves korukban választják ki a galoppidomárok a – szakterminológiában yearlingnek nevezett – négylábúakat, hogy már a következő tavasszal versenybe állítsák őket. A vágtánál bonyolultabb mozgásokat, másfajta izom- és vázrendszert kívánó díjugratásban, díjlovaglásban kedvelt félvéreket viszont csak három–három és fél éves korukban kezdik betanítani, a fogathajtásban is használatos „barokkos” lipicaiakat pedig négyéves koruktól fogják be. A telivérektől tehát már „kamaszkorukban” felnőtt-teljesítményt várnak el. A galopplovaknál már a fedeztetést is a versenyszezonhoz időzítik, így a 11 hónapos vemhességet követő ellésekre a tél végén, kora tavasszal kerül sor, a csikók így a március közepén induló versenyszezon elején töltik be a második életévüket. A nyereghez és lovashoz szoktatás első pár hónapja után a yearlingek – eleinte öregebb lovak vezetésével – naponta legfeljebb egy kilométert vágtáznak, azt is két-három részletben. Tél közepén következnek a szervezet oxigénfelvevő képességét növelő, a magyar lovasargóban tüdősítésnek nevezett egy–másfél kilométeres, középtempójú galoppok, amelyekből kettőt, hármat végeznek a másfél órás edzés során. A márciusi, kétéveseknek kiírt rövid távú (1000–1400 méteres) csikóversenyek abszolválásához Dawn Hunking – az egyebek mellett a híres újvilági Kentucky Derbyt három éve megnyerő Giacomo felkészítésében is segédkező amerikai állatorvos – szerint nem is kell több munka. A Thoroughbred Timesban közzétett tanulmánya szerint ugyanis „a telivérek versenyben tanulnak meg versenyezni”. Általános tapasztalat, hogy első futamuk után megváltozik a nyeretlen kétévesek viselkedése: céltudatosabbak lesznek, felismerik a versenyhelyzeteket. Ezzel Ribárszki is egyetért, ugyanakkor, mint mondja, a „négylábú atlétákat” azért elő lehet készíteni a versenyszituációkra. A csikók – etológiai alapbeállítottságuk okán – ugyan már a ménesben is rendeznek rivalizáló vágtákat egymás között, ám hogy képességeikből a zöld gyepen is kihozzák a maximumot, ahhoz emberi közreműködésre is szükség van. Az európai – s az ebből kinőtt amerikai, ausztrál és távol-keleti – módszer szerint a lovakat három–öt fős, azonos korosztályból válogatott csoportokban edzik, és a trénerek folyamatosan váltogatják, hogy melyikük fut elöl és hátul, a korlát mellett vagy a pálya közepén. Ebből derül ki ugyanis, melyiknek milyen lesz a versenyzési stílusa, úgymond honnan szeret nyerni. Az idősebbek és a favoritok, mint Overdose is, aztán már gyakran egyedül (csak a zsokéjukkal) edzenek. Nekik a trénerek beiktatják az emberi sportban interval tréning néven ismert metódust, amikor a gyors intenzív galoppok közé lassabb tempójú, de hosszabb távú vágták ékelődnek – 3-4 ezer méter erejéig. De rövid, 100–200 méteres sprintekkel tarkított kenterező vágták is szerepelnek a tréneri repertoárban. „Csodák persze nincsenek, a genetikai háttér meghatározó. Egy fuvaroslóból ezekkel a módszerekkel és a zabon, szénán, friss zöldségen felül adott, egyebek közt cinket, rezet, vasat, magnéziumot, mangánt, szelént, valamint számtalan vitamint és nyomelemet tartalmazó takarmánykiegészítőkkel sem tudnánk derbinyerőt varázsolni” – teszi hozzá Ribárszki. A takarmányozástan legújabb eredményei alapján a verseny előtti méhpempőkivonattól a stresszoldó ginzengig sokféle „csodaszerből” összeállított legális segédeszközök általánosan bevettek a galoppvilágban, így nem jelentenek versenyelőnyt, a doppingszűrés pedig a nemzetközi versenyeken szigorúbb, mint a humán sportágakban. „A versenyek csúcsterhelése is a tréningezéshez tartozik, és itt létkérdés a regenerálódás” – hívja fel a figyelmet a már említett Steffanus a HVG-nek elküldött tanulmányában. A felpörgött ló idegrendszere ugyanis csak több nap után áll helyre, izomlázzal terhelt szervezete pedig még hosszabb időt követel magának, még akkor is, ha az utóbbi tünetei speciális E-vitaminos müzlikkel kezelhetők. A nemzetközi szaksajtó ezért is érthetett egyet Ribárszkival és Mikóczyval, amikor október elején az elrontott rajtú, Overdose-zal az élen féltucatnyi telivér által végigrobogott párizsi futam három órával későbbi újrázásán nem engedte startbokszba állni a fenomént. A pejkónál ugyanis az újrafutás szinte bizonyosan egészségkárosodást okozott volna, a fáradtsága miatt elkerülhetetlen vereség miatti csalódásról nem is beszélve. VAJNA TAMÁS
__label__pénzügy 1e-05 __label__gazdaság 1e-05 __label__kultúra 1e-05 __label__társadalom 1e-05 __label__külpolitika 1e-05 __label__történelem 1e-05 __label__bűnözés 1e-05 __label__váltó 1e-05 __label__news@@international 1e-05 __label__beruházás 1e-05 $$$ __label__geography__magyarország 0.859674 __label__sajtópiac 0.090103 __label__sajtó 0.00713143 __label__geography__európai@@unió 1e-05 __label__politika 1e-05 __label__geography__usa 1e-05 __label__külpolitika 1e-05 __label__művészet 1e-05 __label__organization__täglich@@alles 1e-05 __label__person__falk 1e-05 $$$ __label__kultúra __label__sajtó __label__sajtópiac genre__grafikon year__2004 $$$ Ezer felnőtt lakosra jutó országos napilap-példányszám néhány országban (2003) $$$ Ezer felnőtt lakosra jutó országos napilap-példányszám néhány országban (2003) 4460351.pdf
__label__vám 0.0737063 __label__szabadkereskedelem 0.000676702 __label__kereskedelem 0.000562779 __label__belkereskedelem 0.000513336 __label__importkorlátozás 0.000497857 __label__fogyasztási@@adó 0.000414482 __label__dohányipar 0.000402042 __label__vámszabadterület 0.000378298 __label__jövedéki@@termékek 0.000378298 __label__gyógyszer-kereskedelem 0.00034535 $$$ __label__geography__magyarország 1.00001 __label__vám 0.0124417 __label__protokoll 0.00299103 __label__organization__schöller-budatej@@rt. 0.00104223 __label__jövedéki@@termékek 0.00071967 __label__organization__vpop 0.000676702 __label__importkorlátozás 0.000402042 __label__organization__magyar@@könyvvizsgálói@@kamara 0.000389985 __label__organization__täglich@@alles 1e-05 __label__person__falk 1e-05 $$$ __label__vám geography__magyarország genre__hír year__1997 $$$ Módosuló vámtörvény $$$ Módosuló vámtörvény A zártkörű diplomataboltokban forgalmazott termékekről maga a vámtörvény mondaná ki, hogy vámmentesek – ezt eddig csak a törvény végrehajtási rendelete tette lehetővé –, a visszaélések (HVG, 1997. május 24.) elkerülése érdekében azonban a boltoknak szigorú nyilvántartást kellene vezetniük. A kormány által benyújtott törvénymódosítási javaslat megfogalmazása viszont elég szerencsétlenre sikerült, mert e szerint kötelező „olyan nyilvántartást vezetni, amelyből a (diplomatabolt) vevőköre ellenőrizhető”. A vevőkör ellenőrzése helyett – amely szóhasználat a diplomáciai mentesség alapelvét sértheti – Juhász Pál és Miklós László képviselők indítványa szerint olyan nyilvántartást kell vezetni, „amelyből a vásárlás mennyisége a kedvezményre jogosult vevők szerinti bontásban ellenőrizhető”. Ugyancsak képviselői javaslat nyomán a vámmentesség kiterjedne a kifejezetten vakok és gyengénlátók számára behozott olyan tárgyakra, rehabilitációs eszközökre is, amelyek szükségességét orvos igazolja. A módosítás július elsejétől alkalmazná a „páneurópai kumulációs övezet” fogalmát, amely 29 európai országra (EU-, EFTA-, CEFTA-tagállamok, balti országok, Románia és Bulgária) egységesíti a vámáruk eredetokmányait, valamint a vámvisszatérítés rendjét. Ugyancsak július elsejére várható a Bokros-csomag részeként bevezetett, s azóta több lépcsőben 8 százalékról 3 százalékra csökkentett vámpótlék végleges kiiktatása a külkereskedelemből.
__label__terrorizmus 0.182436 __label__politika 0.152042 __label__titkosszolgálat 0.0716012 __label__katonai@@beavatkozás 0.0695518 __label__börtön 0.0373369 __label__békefenntartás 0.0311538 __label__emberi@@jogok 0.0259674 __label__gazdasági@@szankciók 0.0222962 __label__vegyi@@fegyver 0.019134 __label__hadsereg 0.0169249 $$$ __label__geography__irak 1.00001 __label__geography__usa 0.969795 __label__terrorizmus 0.644235 __label__titkosszolgálat 0.592677 __label__person__szaddám 0.453272 __label__person__huszein 0.437833 __label__politika 0.250923 __label__vegyi@@fegyver 0.132974 __label__katonai@@beavatkozás 0.125933 __label__börtön 0.122533 $$$ __label__titkosszolgálat geography__irak geography__usa organization__cia genre__cikk year__1996 $$$ A CIA Irakban, Titkos kudarcok $$$ A CIA Irakban Titkos kudarcok Az amerikai sajtóban nemrég nyilvánosságra került részletekből kiderül, hogy talán nem véletlenül vallott teljes csődöt a CIA Szaddám Huszein megdöntésére öt éve indított iraki akciója: a „cég” szinte majdnem lehetetlen feladatra vállalkozott, ráadásul nem is volt elég következetes. Az iraki Kurdisztán fővárosában, Arbilban régóta sugdolóztak a helyi lakosok arról a hat amerikairól, aki terepjárón rendszeresen meglátogatott egy szürke házat. Nyilván nem volt hétpecsétes titok a helybéliek előtt, hogy az amerikai Központi Hírszerzési Ügynökség (CIA) ügynökei ők, akik gyorsan kereket oldottak, amikor az iraki hadsereg elitalakulatai augusztus végén behatoltak a városba, hogy a Szaddám Huszeinnel szövetkezett kurd frakcióval kiverjék onnan a rivális kurd mozgalom gerilláit. A tisztek több mindent hagytak maguk mögött a pánikszerű menekülés következtében: hónapokra előre kifizetett lakbért, több százezer dollár értékben számítógépet, távközlési berendezést, egy televízió- és rádióadót, amely napi 11 órán át ontotta a Szaddám-ellenes propagandát. És több ezer kurd szövetségest, akiknek a CIA pénzt, könnyűfegyvereket, lőszert és különféle hírközlési berendezéseket adott, hogy mindezek segítségével megdöntsék Szaddám Huszein rendszerét – tárta fel a múlt héten az amerikai sajtó. A CIA összesen 100 millió dollárt költött az iraki elnök elleni puccs előkészítésére, amióta 1991-ben George Bush akkori elnök rábólintott a tervre. Az elmúlt öt év alatt azonban – mutatnak rá amerikai kormányzati, kongresszusi tisztviselők és az USA-ba emigrált irakiak – a CIA vajmi keveset ért el. Az amerikai hírszerzés bátorítására iraki ellenzékiek bombákat robbantgattak, szökésre vettek rá több katonatisztet, iraki katonák százait ejtették foglyul – mindhiába. S azzal, hogy Szaddám Huszein a vele szövetséges kurd mozgalom, a Maszúd Barzáni vezette Kurdisztáni Demokrata Párt (KDP) révén kiterjesztette hatalmát Irak északi részére, a „cég” azon törekvését is szétzúzta, hogy a különféle kurd frakciók és Szaddám-ellenes iraki csoportok részvételével ütőképes ellenzéket gyúrjon össze Bagdaddal szemben. Az Egyesült Államok és szövetségesei az 1991-es Öböl-háború után részben éppen azért hoztak létre északon, majd délen légitilalmi övezetet, hogy onnan lehessen kihívást intézni Szaddám ellen. Washington elutasította a nyílt gerillaháborút, inkább a titkos akciókban bízott. Volt iraki katonatisztek és kormánytisztviselők – köztük Ajad Alavi, az iraki hírszerzés egykori főnöke, aki már 1971-ben szakított Szaddámmal, és Omar Ali egykori tájékoztatási miniszter, aki Kuvait 1990-ben történt iraki lerohanása után disszidált – létrehozták az Iraki Nemzeti Szerződés (Vifak) nevű félkatonai szervezetet, amely azt állította, hogy képes puccsot végrehajtani az elnök ellen. A szervezet tagjainak be kellett volna épülniük az iraki hadsereg elitalakulatába, a köztársasági gárdába, de az akció visszafelé sült el: az iraki titkosrendőrség, a hírhedt Mukhabarat embereinek sikerült befészkelniük magukat a Vifakba, amely ezután szétesett. Így az idén júniusra tervezett puccsot Szaddám könnyűszerrel meghiúsíthatta; mintegy száz összeesküvőt kivégeztetett, legalább kétezer gyanúsítottat pedig őrizetbe vettek és megkínoztak. A Vifak-vezetők úgy érezték, hogy „az ostoba amerikai politika áldozataivá váltak”. A CIA által pénzelt másik akció az 1992-ben 19 iraki és kurd ellenzéki szervezet részvételével létrehozott Iraki Nemzeti Kongresszusra (INC) épült. Ennek fő feladata az volt, hogy információkat gyűjtsön, propagandaanyagokat terjesszen és ellenzékieket toborozzon. Két évvel ezelőtt például Bagdadban utcára dobták az iraki diktátor idősebbik fia, Udáj tulajdonában lévő, Babil című napilap fantompéldányát, amelyben Szaddám számos kegyetlenkedését nyilvánosságra hozták. De az olyan esetek, hogy Szaddám 1986-ban hat lövéssel saját kezűleg gyilkolta meg az egyik tábornokát, mert az nem támogatott egy ellentámadást az Iránnal szemben folyó háborúban, csak megrémisztették az olvasókat, ahelyett hogy lázadásra tüzelték volna őket. Tavaly márciusban az iraki katonai hírszerzés egykori helyettes vezetőjének, Hamud Szamarrajnak az irányításával és az INC segítségével megkezdődött egy úgynevezett „hömpölygő puccs” a kurd és a Bagdad által ellenőrzött területek mezsgyéjén, aminek tovább kellett volna gyűrűznie az iraki városokba. Ám mindössze néhány száz iraki katona dezertálását sikerült elérni, széles körű katonai lázadás nem bontakozott ki. Iraki ellenzékiek szerint egyébként az akció azért feneklett meg, mert Washington nem tartotta be az iraki hadsereg északi állásainak bombázására tett ígéretét. Elemzők szerint a kudarcokban jelentős szerepet játszott a CIA határozatlansága – a The Washington Post szerint a „cég” nem adott konkrét utasítást Szaddám meggyilkolására – és az amerikaiak szűkmarkúsága is. Igaz, az INC igen jelentős amerikai diplomáciai támogatást kapott, tagjait fogadta például Warren Christopher külügyminiszter és Al Gore alelnök is, de a jelképes gesztusok mögött nem állt kellő anyagi támogatás. Állítólag azért, mert a CIA úgy vélte, hogy a kurdok jó harcosok, de botcsinálta kémek, és ezért „rossz lóra tett” az INC-vel. Példaként azt hozták fel, hogy Bagdad azért tudta felgöngyölíteni az egyik hálózatukat, mert embereik az országos telefonrendszeren érintkeztek egymással. De talán még ennél is jobban megingatta az amerikaiak bizalmát, hogy a kurdok képtelenek voltak véget vetni testvérharcuknak. Az INC nem tudta kibékíteni Barzánit és a Kurdisztáni Hazafias Szövetség (PUK) vezetőjét, Dzsalál Talabánit, akinek az erői most kiszorultak Észak-Irakból. A Newsweek szerint Barzáni már 1993-ban jelezte, hogy a Nyugat határozott segítségének elmaradása esetén Szaddámhoz fordul. Barzáni valóban szövetséget kötött Szaddámmal, amiről a jelek szerint a CIA mit sem sejtett: az Arbil elleni iraki támadás meglepetésszerűen érte az amerikai ügynököket, legalábbis erre utal, hogy csak az utolsó pillanatban menekültek el. Az INC egyik ezredese szerint – aki egyelőre Szaláhaddínban talált menedéket – a CIA tájékozatlanságát mi sem bizonyítja jobban, mint hogy az arbili ellenzéki tévéadónál dolgozó 100 alkalmazottból 12-en maradtak életben, s mintegy száz INC-tagot Szaddám emberei azonnal kivégeztek. A CIA viszont azt állítja, hogy kéttucatnyi, az ügynökséggel szoros kapcsolatban álló biztonsági őrt és azok családját, továbbá néhány fizetett informátort időben kimenekített. A washingtoni kormányzat pedig azt ígérte, hogy evakuálja azt a mintegy 2500 segélyszervezeti munkást, sofőrt és tolmácsot, akiket az amerikai hadsereg vagy nemzetközi segélyprogramok alkalmaztak Észak-Irakban, és akiknek sikerült a török határhoz eljutniuk. De több száz vagy ezer INC-tag maradt hátra, akik az észak-iraki hegyekbe menekültek. „Az egész akció katasztrófába torkollott” – summázta véleményét egy washingtoni tisztségviselő. Nem kizárt, hogy egyszer valakinek sikerül merényletet elkövetnie Szaddám ellen, de a CIA belső berkeiből kiszivárgott vélemények szerint az amerikai hírszerzés keze valószínűleg nem lesz benne.
__label__ipar 0.930468 __label__gépipar 0.0373369 __label__vegyipar 0.0120638 __label__gazdasági@@bűnözés 0.00556492 __label__gazdaság 0.00556492 __label__csőd 0.00299103 __label__teherautógyártás 0.00133502 __label__vaskohászat 0.00114357 __label__fémipar 0.00110873 __label__energiaipar 0.00104223 $$$ __label__ipar 0.968866 __label__geography__svájc 0.0953595 __label__gépipar 0.090103 __label__organization__abb 0.0209742 __label__organization__ericsson 0.00328306 __label__organization__sanofi-synthélabo 0.00318268 __label__gazdaság 0.00308537 __label__person__peter 0.00299103 __label__person__percy 0.00289958 __label__organization__novartis 0.00281093 $$$ __label__elektronikai@@ipar __label__ipar geography__svájc geography__svédország organization__abb genre__cikk year__2002 $$$ ZUHANÁSBAN AZ ABB, Elszólalások $$$ ZUHANÁSBAN AZ ABB Elszólalások Két nap alatt 80 százalékot zuhant a múlt héten a világ harmadik legnagyobb technológiai vállalata, a svájci-svéd ABB részvényeinek árfolyama. A szakértők most azt latolgatják, vajon a negyedévi veszteség vagy kiszámított pánikkeltés áll-e a háttérben. Köztudott volt, hogy október 24-én jelennek meg a svájci-svéd ABB elektrotechnikai konszern harmadik negyedévi adatai, és azt is sejteni lehetett, hogy a számok nem lesznek valami fényesek. És valóban: a cég 183 millió dolláros veszteséggel zárta a július-szeptemberi időszakot, amelynek 5,6 milliárd dolláros forgalma 2,7 százalékkal maradt el az előző év azonos időszakáétól. A hagyományos nehéziparról az integrált rendszermegoldásokra áttérőben lévő ABB üzemi eredménye szeptember végéig 405 millió dollárra csökkent az előző évi 727 millióról, nettó adósságállománya pedig 5,5 milliárd dollárra nőtt a június végi 5,2 milliárdról. A helyzet rossz, de nem reménytelen - szólnak az első értékelések, amelyek szerint a közzétett adatok nem indokolják azt a rettenetes vihart, amely a bejelentés előtti két napon érte az ABB-részvényeket. Kedden a zürichi tőzsdén 62 százalékot zuhant a részvényárfolyam, s bár a cégvezetés sietett megnyugtatni a piacot, szerdán a kurzus további 20 százalékkal romlott. Pedig a korábbi hónapok sem voltak rózsásak az ABB számára: a részvények az év első kilenc hónapjában összesen 70 százalékot veszítettek értékükből, így a pár éve még 57 milliárd svájci frankra taksált céget a múlt héten már mindössze hárommilliárdra tartották. A „károkozás” felelősének Jürgen Dormannt, a 150 ezer főt foglalkoztató mamutcég elnök-vezérigazgatóját tartják. A német sztármenedzser - aki a felügyelőbizottság (fb) éléről csak az idén szeptemberben ült át az ABB operatív vezetői székébe a svéd Jörgen Centerman helyére - múlt hétfőn váratlanul bejelentette, hogy a nyereségkilátások a vártnál is sötétebbek, és a középtávú előirányzatok is korrekcióra szorulnak. Pedig alig egy hónappal ezelőtti beiktatásakor még derűlátóan jelentette ki, hogy a mintegy 500 kis- és középvállalatból álló konszern a gyógyulás útjára lépett, s az év elején meghirdetett célokat maradéktalanul el is éri. Az egymásnak homlokegyenest ellentmondó értékelésekkel Dormann igencsak elbizonytalanította a részvényeseket. Dormann-nak ráadásul további megtévesztő húzásai is voltak. Nyáron az fb elnökeként még azt állította, tökéletes egységben működnek együtt Centermannal, szeptemberben mégis elérte a svéd vezető távozását. Egyeduralkodásának kezdetén rögtön megüzente a cég alkalmazottainak, hogy nem tekinti elégségesnek az utóbbi másfél évben végrehajtott 13 ezer fős létszámleépítést, még legalább hétezer ember elbocsátásán gondolkodik. Eltökéltségét senki nem vonta kétségbe, hiszen ugyanezzel a könyörtelenséggel járt el 1999-ben a német Hoechst és a francia Rhone--Poulenc összevonásakor, megteremtve az azóta folyamatosan jó eredményeket elérő Aventis gyógyszeripari vállalatot. Tévedett Dormann az USA-ban folyó azbesztperek megítélésében is. Egyes elemzők szerint az ABB a saját sírját ásta meg 1991-ben, amikor úgy vásárolta meg a Connecticut állambeli Windsorban erőműveket gyártó Combustion Engineering céget, hogy tisztában volt vele: „bűnhődnie” kell majd az amerikai vállalat korábban használt szigetelő- és tűzvédő anyagai miatt (HVG, 2002. március 2.). Az ABB azt remélte, hogy az 1,56 milliárd dolláros vételár mellett mellényzsebből kifizeti a 1,5 millió dollárra becsült jóvátételt. Még 1999-ben sem gondoltak nagyobb bajra, amikor kiszálltak az erőműépítésből és eladták a Combustiont, pedig a vevő csak úgy volt hajlandó átvenni a leányvállalatot, ha az ABB áll helyt az azbesztperekben. A vevőnek lett igaza: egyedül 2001-ben 55 ezer új követelést nyújtottak be a Combustionnak. A Dormann által feldicsért harmadik negyedévben így aztán az ABB akkora összeget kényszerült kártérítésre fordítani, amennyit az előző két évben összesen (a teljes összeg eléri az egymilliárd dollárt). A perek száma még mindig egyre nő, a Merrill Lynch befektetési tanácsadó cég szerint az ABB-nek legalább 4 milliárd dollárra kell feldagasztania a kártérítésekre félretett, jelenleg 780 millió dolláros tartalékát. A részvények múlt heti mélyrepülése után némileg megnyugodtak a kedélyek, Dormann pedig önkritikát gyakorolt. Beismerte, hogy amikor átvette az irányítást, már látta a kedvezőtlen adatokat, de - mint mondta - menedzsertársai lebeszélték a nyilvánosság és a dolgozók tájékoztatásáról. Amikor azonban világossá vált számára, hogy a folyamatok nem váltak kedvezőbbekké, kénytelen volt színt vallani. Múlt csütörtöki sajtóértekezletén Dormann bejelentette, hogy a következő 18 hónapban 800 millió dollárral kívánják lefaragni a költségeket. Létszámleépítések is lesznek, ezek mértékét novemberben hozzák nyilvánosságra. Azt azonban már most közölte, hogy az fb létszámát nyolcról hat főre csökkentik, s a tervek szerint a menedzseri javadalmakat szorosabban kötik majd a teljesítményhez. Feltehetően folytatódik a túldiverzifikált vállalati szerkezet átalakítása. Az eddigi öt alapterületből csupán kettő, az energiatechnika és az automatizációs technika marad meg, az olaj-, gáz- és olajvegyipari részlegeket eladják vagy vegyesvállalatokba viszik be. Megválnak az évi 2,5 milliárd dolláros forgalmú, de veszteséges épületgépészeti érdekeltségtől, a Gebäudetechniktől. A részvényesek megnyugtatására az elnök-vezér többször is hangoztatta, az ABB változatlanul bírja a 24 finanszírozó bank bizalmát, a tervezett hiteleket így nem fenyegeti veszély, és segítségükkel hosszú futamidejűekre váltják át a rövid lejáratú tartozásokat. Az óriáscég igyekszik megválni az alaptevékenységétől idegen pénzügyi profiltól is. Dormann ugyanakkor óvakodott attól, hogy bármiféle nyereségprognózist adjon. Inkább arról győzködte a világszerte forgó mintegy 80 millió részvény tulajdonosát, hogy a külön-külön több mint százéves, együtt pedig 14 éves múltra visszatekintő svájci-svéd cégóriás tetemes vagyona mindenképpen megakadályozza az esetleges összeomlást. Ez azonban sovány vigasz a részvényesek számára, akik most csak azt látják, hogy az ABB-papírok jószerével elértéktelenedtek, és tőzsdei szakértők szerint vélhetően évekbe kerül, mire visszanyerik régi értéküket. Egy valakinek azonban feltehetően még a többi részvényesnél is jobban fáj az árfolyamzuhanás: Martin Ebnernek. A nem is olyan régen még Svájc legsikeresebb üzletemberének tartott tőzsdeguru - aki hónapok óta küzd az üzleti életben maradásért - 9,7 százalékos ABB-részvényköteggel rendelkezik, aminek értéke valaha 5 milliárd frank volt, a múlt héten azonban már kevesebb mint 300 millió. A likviditási válságba került és egyre inkább hitelét vesztő Ebner (HVG, 2002. augusztus 24.) két hete kényszerűen lemondott az ABB fb-jében viselt tagságáról, most pedig már attól kell tartania, hogy képtelen lesz garanciát adni banktartozásaira. Rossz nyelvek szerint Dormann árfolyamesést okozó nyilatkozatainak hátterében éppen az állt, hogy megakadályozza a részvényesek érdekeit a menedzsmenttel szemben mindig agresszívan képviselő Ebner esetleges visszatérését az ABB-hez.
__label__politika 1.00001 __label__hadsereg 0.998765 __label__kurdok 0.993106 __label__terrorizmus 0.991163 __label__külpolitika 0.890304 __label__katonai@@beavatkozás 0.629785 __label__iszlám 0.228166 __label__fegyveres@@konfliktus 0.212079 __label__csapatkivonás 0.182436 __label__biztonságpolitika 0.090103 $$$ __label__politika 1.00001 __label__geography__törökország 1.00001 __label__geography__irak 1.00001 __label__terrorizmus 0.99963 __label__kurdok 0.999127 __label__hadsereg 0.984104 __label__katonai@@beavatkozás 0.914911 __label__organization__kurd@@munkapárt 0.890304 __label__iszlám 0.615098 __label__biztonságpolitika 0.250923 $$$ __label__hadsereg __label__iszlám __label__katonai@@beavatkozás __label__kurdok __label__politika __label__terrorizmus geography__irak geography__törökország organization__kurd@@munkapárt genre__hír year__2007 $$$ Török csapás Irakban $$$ Török csapás Irakban A török hadsereg száz elitkatonája légi és tüzérségi támogatással szombaton támadást intézett a Kurd Munkapárt (PKK) iraki területen lévő egyik állása ellen, ahol mintegy ötven gerilla tartózkodott. Az ankarai közlemény szerint a PKK jelentős veszteségeket szenvedett. Az iraki kurd régió szóvivője és a PKK egyik tisztviselője tagadta a behatolás tényét, és az Irakban állomásozó amerikai hadsereg is azt közölte, nincs tudomása semmilyen akcióról. Tayyip Erdogan török kormányfő vasárnap hangsúlyozta, az ankarai kabinet zöld utat adott az ilyen jellegű hadműveleteknek. Jelezte, addig folytatódnak a katonai behatolások Észak-Irakba, amíg szükséges. Ankara azzal vádolja a PKK-t, hogy észak-iraki bázisairól indítja törökországi merényleteit. Abdullah Gül török elnök szombaton jóváhagyta hét török katonatiszt menesztését iszlamista nézeteik miatt. A világi hadsereg minden évben elbocsát néhány tisztet „reakciós” – vagyis vallásos – gondolkodás vádjával. Az idén kérdéses volt, hogy az iszlamista múltú Gül aláírja-e az obsitokat.
__label__élelmiszeripar 0.982568 __label__fúzió 0.407343 __label__csokoládéipar 0.00691384 __label__cégek 0.00219272 __label__biotechnológia 0.00160785 __label__édesipar 0.00146506 __label__szabadalom 0.00117951 __label__szponzorálás 0.000414482 __label__váltó 1e-05 __label__news@@international 1e-05 $$$ __label__élelmiszeripar 1.00001 __label__geography__usa 1.00001 __label__organization__kraft@@heinz@@co. 0.0362301 __label__organization__mead@@johnson@@nutrition 0.00885735 __label__organization__reckit@@benckiser 0.00885735 __label__organization__kraft@@foods 0.00735583 __label__biotechnológia 0.00556492 __label__organization__corvex 0.00523013 __label__organization__gerber 0.00461957 __label__fúzió 0.00349342 $$$ __label__édesipar __label__élelmiszeripar geography__usa organization__hershey organization__mondelez@@international genre__hír year__2016 $$$ A Mondelez International amerikai élelmiszeripari cég $$$ A Mondelez International amerikai élelmiszeripari cég 23 milliárd dollárt kínált a Hershey édességgyártóért. Az alapító Milton Hershey nevét viselő családi alapítvány a szavazati jogok 81 százalékát ellenőrzi, és a mostani ajánlatot éppúgy visszautasította, mint több korábbit.
__label__önkormányzat 0.0780882 __label__társadalom 0.0259674 __label__területfejlesztés 0.0197291 __label__sport 0.0120638 __label__helyhatósági@@választás 0.0042088 __label__településszerkezet 0.0042088 __label__labdarúgás 0.00395541 __label__befektetés 0.00328306 __label__szegénység 0.00318268 __label__helyi@@népszavazás 0.00272499 $$$ __label__geography__magyarország 1.00001 __label__önkormányzat 0.132974 __label__geography__debrecen 0.0600966 __label__területfejlesztés 0.033096 __label__organization__fidesz 0.0267693 __label__geography__vásárosnamény 0.0197291 __label__geography__kecskemét 0.0185566 __label__geography__nyíregyháza 0.0179962 __label__geography__győr 0.0154346 __label__geography__székesfehérvár 0.0124417 $$$ __label__önkormányzat geography__magyarország geography__tiszaújváros person__farkas@@zoltán genre__interjú author__farkas@@zoltán year__2003 $$$ Farkas Zoltán Tiszaújváros polgármestere, „Nagyon nehéz ide újbefektetőket csábítani” $$$ Farkas Zoltán Tiszaújváros polgármestere „Nagyon nehéz ide újbefektetőket csábítani” Minket nem lehet riogatni, de számolni tudunk - indokolja Tiszaújváros polgármestere, az interjúkészítővel egyébként névrokon Farkas Zoltán (56 éves) az önkormányzat döntését, mely szerint egy érvénytelen népszavazás és egy halálos fenyegetés után a testület elállt attól, hogy a város területet ajánljon fel egy új börtön építésére. HVG: Tiszaújváros lakóinak egyharmada vett részt szeptember közepén azon a népszavazáson, amelyen 4298 nem szavazattal s mindössze 694 igennel elvetették azt az önkormányzati javaslatot, hogy az ipari park egyik elhagyatott szegletében börtön épüljön. Nem bánták meg, hogy 2,7 millió forintot költöttek egy megjósolható kimenetelű voksolásra? F. Z.: Higgye el, így legalább nyugodtan alszom. Amikor arról értesítettek bennünket az Igazságügyi Minisztérium szakértői, hogy két új börtön épül, egy Kelet-, egy pedig Nyugat-Magyarországon, s erre pályázni lehet, az önkormányzat - az ipari park területét erre alkalmasnak találva - a tervezett beruházásról minden információt megadott a város lakosainak. Az aggodalmakat érzékelve úgy döntöttünk, tartsunk népszavazást. Ez megtörtént, ezzel a magam részéről le is zártam az ügyet. Múlt pénteken azt az előterjesztést tettem, hogy ne pályázzunk a börtön létesítésére. HVG: Annak ellenére, hogy az alacsony részvétel miatt a népszavazás érvénytelen volt? Csak nem riadtak meg az ellentábor fenyegetésétől, miszerint a börtönépítéssel a város vezetése „politikai öngyilkosságot követne el”? F. Z.: Bennünket nem lehet riogatni. De számolni tudunk: egy 14 ezres választókörzetben, egyharmados „mintán” ennyi ellenszavazat már számít. HVG: Akárhogy vesszük is, önök nem tudták meggyőzni a voksolókat, hiába hivatkoztak 300-350 új munkahelyre és 400 millió forintos bevételre. Az ellentábor szerint a tiszta haszon ennek csupán a negyede lett volna, s nem a helyi munkaerő jutott volna álláshoz, hanem profi büntetés-végrehajtási alkalmazottak költöztek volna a városba. Ez pedig szerintük nem ért föl egy börtön köznapi kockázataival: a szökések veszélyével vagy a látogatók rohamával járó kényelmetlenségekkel. F. Z.: A földterület értéke adott, s bár az érte várt bevételből az ellenzők levonták a még szükséges ráfordításokat, ez félrevezető számítás: útépítésre, közművesítésre így is, úgy is költenünk kell. A büntetés-végrehajtás szakemberei pedig egyértelműen megmondták, hogy a 370 alkalmazottból csak húsz főt hoznának magukkal. S bár Tiszaújvárosban csak 5 százalékos a munkanélküliség, de a régióban 12 százalékos. Tudja, éppen az előnyünk vált hátrányunkká: az, hogy iparvárosban élünk, így nincs élelmiszer-ipari lobbink. A hús-, gabona-, zöldségbeszállítók méltányolták volna, hogy ezer új „fogyasztó” költözik a városba. HVG: A népszavazás után önt is, egyik alpolgármesterét is megfenyegette egy névtelen levélíró. Mindketten feljelentést tettek. Tudják már, ki volt a gyalázkodó? F. Z.: Nem, bár egy 20 ezres városban többé-kevésbé tudjuk, kik a hőzöngők. Ez elég szűk kör. Feljelentést is csak azért tettünk, mert azzal fenyegettek meg minket, hogy elégetik az egész családot. Ezt pedig nem tűrhettük. HVG: A tiszaújvárosi honlapon a börtön ellenzői azt rótták fel önöknek, hogy nem képesek az 1997 óta 2 milliárd forintos ráfordítással épülő, eddig a Jabil Circuitot, a MAN-t, a Küppert, a Höhnét és néhány más céget befogadó ipari parkba új befektetőket csalogatni. F. Z.: Az ipari park majdnem 150 hektáron működik - eddig 80 hektárt közművesítettünk -, ennek negyede kelt el, 1600-an dolgoznak a területén, s az októberben elkészülő új csarnokban még hatszáz-nyolcszáz embernek lesz munkája. A park fejlesztését azért sürgettük, mert láttuk, hogy a Dunántúl egy idő után megtelik, s attól tartottunk, hogy a beruházók egyszerűen átugorják Kelet-Magyarországot, meg sem állnak Romániáig, Ukrajnáig. Ma már vannak is erre utaló jelek. Nagyon nehéz ide új befektetőket csábítani, hiába van megfelelő infrastruktúránk, jó szolgáltatási hálózatunk, beleértve a termálfürdőt, a sportcentrumot is. Azt veszem észre, hogy a most érdeklődő invesztorok egy részének újabban már kicsit drágák vagyunk. Jártak nálunk, akik mélyen a mai keresetek alatt akartak foglalkoztatni embereket. Azt, hogy ők odébbálltak, nem nagyon bánom. HVG: Pedig a város két éve változatlan, 6,4 milliárd forintos bevétellel működik, s ezen belül az iparűzési adó 1,5 milliárd forintja ötödével kevesebb, mint 1999-ben volt. A Mol Magyar Olaj- és Gázipari Rt. pedig korábbi túlfizetése miatt pénzt követel vissza. Mennyire fogta ez vissza a korábban megszokott fejlesztési tempót? F. Z.: Annyira, hogy a közszférában 20 százalékos létszámleépítésre kényszerültünk. Az intézményeink le fognak robbanni, ha nem tudunk többet költeni rájuk. Teljes költségvetésünk kétharmadát már így is a közszféra - az oktatás, az egészségügy - viszi el. A Molnak 106 millió forintot kell visszafizetnünk, ezt csak részletekben tudjuk teljesíteni. A történetben egyébként állandóan a Mol neve forog, holott nem a vezetői, hanem a kormányzat „talált” a cégnek 2,3 milliárd forintot. Két éve valaki gondolt egyet: vegyük ki az üzemanyag jövedéki adóját az adóalapból, s ily módon számítsuk ki az iparűzési adót. Az előző kormány egyébként egy új fogalmat is kreált, ez az adóerő-képesség. A jelentősnek ítélt iparűzésiadó-bevételre hivatkozva 1999 óta minden évben százmilliókat vontak el tőlünk. Az új kormány ezt a gyakorlatot megtartotta, az idén 613 millió forintot vett el a várostól, ami komoly érvágás. HVG: Hogyan tudták kifizetni a közszférában a tavalyi, 50 százalékos béremelést? F. Z.: Úgy, hogy 200 millió forint körüli összeget megpályáztunk az e célra létesített kormányzati keretből, ami megmentett minket. Így is 130 millió forint forráshiányt hoztunk össze - először a város történetében. Korábbi megtakarításainkból 800 millió forintot be kellett vonnunk az idei költségvetésbe, jövőre már nincs ilyen tartalékunk. Kistérségi központként mi adjuk a régió szolgáltatásait: tűzoltóság, egészségügy, orvosi ellátás, éjszakai ügyelet, katasztrófavédelem, rendőrség és így tovább. Ezek fejlesztésére a saját bevételünkből költöttünk. Az ipari parkot is állami támogatás nélkül hoztuk létre. Ma ezt senki nem méltányolja. Ez a település az ötvenes évek elején jött létre, 1966-ban gyakorlatilag mint lakótelep kapott városi rangot. A több száz éves előéletet felmutató kisvárosokban felépültek a közintézmények, volt megfelelő üzlethálózat, közigazgatás, bíróság - ezt nekünk mind magunknak kellett megteremtenünk. Ha finanszírozásunkba jövőre beszámítják a térségi közösségi kiadásokat, s nálunk hagyják az elvont 600 milliót, egyensúlyba hozható a költségvetés. Ha nem, akkor nagyon radikális visszafogásra kényszerülünk. HVG: Be kell majd érniük a sportsikerekkel? Hiszen az idén négy kajakozó hozott világbajnoki aranyérmet a városnak. F. Z.: A városvezetésnek számtalan új elképzelése is van, de joggal számíthatunk a további nemzetközi sportsikerekre is. Egyébként nem négy, hanem hat világbajnokunk van. A felnőtt-vb előtt két héttel Japánban Katona Gergely ifjúsági világbajnokságot nyert, Spanyolországban a maratoni vb-n Szonda Kornélia párosban a hét végén megvédte címét. Polgármesterként egyébként nem akartam a sportéletben feladatot vállalni, volt elég dolgom. Csakhogy a Tiszai Erőmű sportegyesülete a kilencvenes évek közepére lerobbant, s mivel a szakmát ismertem, láttam a fiatal tehetségeket, mégis beszálltam, amolyan menedzserként. Korábbi ellenfelemmel, Fábiánné Rozsnyói Katalinnal álltunk össze. Eredetileg két fiatal, Szabó Szilvia és Viski Erzsébet felkészítését vállaltuk. Bóta Kinga és Dékány Kinga később csatlakozott hozzánk. Abból a feltételezésből indultunk ki, hogy a mai világban nem lehet otthon, egyedül felkészülni, hanem - mint a küzdősportokban - meg kell teremteni házon belül az állandó rivalizálás lehetőségét. Ezért az MTK-val összefogva kialakítottunk egy 13 fős keretet, amelyen belül mindenki mindennap megküzd azért, hogy egy-egy résztávot megnyerjen. Ennek eredménye a világbajnoki győzelem. HVG: Mit nyújtott ehhez az önkormányzat? Az egyik napilap szerint a legjobb kajakozók egy-másfél millió forintot keresnek havonta. F. Z.: Micsoda?! Erről, sajnos, szó sincs. Az egyesület a kiemelt sportág után járó 15 millió forintot kapja meg, ehhez kell szponzorokat szereznünk. Az élversenyzők javadalmazásáról legyen elég annyi, mi nagyjából a diplomás-minimálbért tudjuk nekik kifizetni, vagy annál nem sokkal többet. A legeredményesebb versenyzőnk most építkezik, a mi hozzájárulásunk nagyjából annyi, hogy abból a konyhabútort meg tudja vásárolni. HVG: Akkor hogyan tudja a városhoz kötni őket? Lakással? F. Z.: Azzal sem. Sokat támadtak, miért nem laknak állandóan Tiszaújvárosban a versenyzőink. Egy profi oda megy, ahová a feladatai szólítják. Bár lakást nem tudtunk adni, azt megszerveztük, hogy egy-másfél havonta más és más edzőtáborban készülhessenek, így járnak rendszeresen „haza” Tiszaújvárosba is. Kell a változatosság, az új és új ingerek serkentőleg hatnak. A szerződések az olimpia végéig szólnak. Jóllehet szeretjük egymást, nem történik tragédia, ha utána bármelyikük úgy dönt, elválnak útjaink. A városnak nincs még olimpiai aranyérme, remélem, Athénban megszületik. FARKAS ZOLTÁN Farkas Zoltán A Testnevelési Főiskolán végzett földrajz-testnevelés szakos tanár 1990 óta a város polgármestere, az SZDSZ színeiben a 2002-es választásokon a szavazatok 53 százalékát nyerte el. Az egykori kajakozó Parti János szövetségi kapitánysága alatt tíz évig szakágvezetőként dolgozott, majd mesteredzői címét egy időre félretéve a várospolitikát választotta hivatásának. Menedzserként hat éve tért vissza a kajak-kenuhoz, mert azt tapasztalta, hogy „az állam magára hagyta a sportot”. Két ifjúsági versenyző pályafutását egyengetve kezdte el sikersorozatát az általa pártfogolt Tiszaújvárosi Vízisport Egyesület. Az iparfejlesztést hasonló elszántsággal szorgalmazó városatya ma még nem döntött, indul-e a 2006-os választásokon, bár „frissnek és tettre késznek” érzi magát, s akár polgármesterként, akár alpolgármesterként szívesen folytatná.
__label__gazdasági@@bűnözés 1.00001 __label__bűnözés 0.99918 __label__gazdaság 0.822199 __label__lakásépítés 0.600198 __label__okirathamisítás 0.44554 __label__csalás 0.287778 __label__vagyon@@elleni@@bűnesetek 0.0362301 __label__adócsalás 0.028446 __label__uzsorakölcsönzés 0.0154346 __label__ingatlan 0.00507033 $$$ __label__geography__magyarország 1.00001 __label__gazdasági@@bűnözés 1.00001 __label__gazdaság 1.00001 __label__bűnözés 1.00001 __label__okirathamisítás 0.468801 __label__lakásépítés 0.327678 __label__csalás 0.268951 __label__person__iványi@@györgy 0.196836 __label__organization__mag(-)ház@@ingatlanfejlesztő@@és@@beruházó@@zrt. 0.168867 __label__organization__ybl@@bank 0.0460439 $$$ __label__bűnözés __label__gazdaság __label__gazdasági@@bűnözés __label__ingatlanpiac __label__lakásépítés __label__okirathamisítás geography__magyarország person__iványi@@györgy organization__mag(-)ház@@ingatlanfejlesztő@@és@@beruházó@@zrt. genre__hír year__2009 $$$ Elítélt bankár $$$ Elítélt bankár A Fővárosi Bíróság (FB) hűtlen kezelés, sikkasztás és magánokirat-hamisítás miatt jogerősen egy év négy hónap felfüggesztett börtönre és 300 ezer forint pénzbírságra ítélte Iványi György exbankárt. Az általa megálmodott Magház-program tehetős fiataloknak luxusgarzonok felépítését célozta, ám fizetési, engedélyeztetési problémák, majd Iványi és a befektetők közötti vita miatt csak egy ház készült el. Az FB szerint a bankár-vállalkozó a felépítendő társasházak üzemeltetésére alapított kft pénzéből több mint másfél millió forintot elsikkasztott. Ezen túl a Magház Rt. és a Bankárház Kft. képviselőjeként – a Magház-tulajdonosok akarata ellenére – összesen 20 millió forintért megrendelt egy számítógépes rendszert a LaFrutta Elettronica Kft.-től, és noha a telepítés nem valósult meg, a Magház Rt. Iványi utasítására 10 millió forintot kifizetett jogdíj címén az ő Bankárház Kft.-jének, míg az installálásért 6 milliót a LaFruttának. Ugyanakkor az ítélőtábla a tulajdonostársakat marasztalta el azért, mert 2002-ben megfosztották a kötelezettségeit nem teljesítő Iványit a részvényeitől és az üzletrészeitől.
__label__történelem 0.607673 __label__antiszemitizmus 0.115971 __label__politika 0.106701 __label__társadalom 0.0384762 __label__zsidóság 0.033096 __label__igazságügy 0.0222962 __label__rasszizmus 0.0159164 __label__1956 0.0120638 __label__kultúra 0.0106625 __label__irodalom 0.00885735 $$$ __label__geography__magyarország 1.00001 __label__történelem 0.422515 __label__politika 0.100889 __label__antiszemitizmus 0.0695518 __label__zsidóság 0.0209742 __label__társadalom 0.0185566 __label__rasszizmus 0.00942259 __label__belpolitika 0.00885735 __label__igazságügy 0.00832578 __label__igazságtétel 0.00691384 $$$ __label__rasszizmus __label__társadalom __label__történelem geography__magyarország geography__tiszaeszlár person__kövér@@györgy genre__interjú author__murányi@@gábor year__2011 $$$ Kövér György történész, „A Tiszaeszlár-ügy eddig az összeesküvés-elméletekre volt fölfűzve” $$$ Kövér György történész „A Tiszaeszlár-ügy eddig az összeesküvés-elméletekre volt fölfűzve” – A tiszaeszlári dráma című vaskos monográfiájában a hírhedt vérvádügyet társadalomtörténészként gondolta újra. Könyve mai olvasójában óhatatlanul felötlik Gyöngyöspata neve is. Mennyire zavarja önt ez az aktualizáló olvasás? – Mondhatnám azt is, hogy ez nem az én problémám, meg azt is, hogy Gyöngyöspatáról nekem változatlanul a katolikus templom gyönyörű Jesse-oltára jut először az eszembe. Amikor nyolc éve foglalkozni kezdtem Tiszaeszlárral, hamar felismertem, hogy hiába tennék úgy, mintha ez a százhúsz éves történet lezárt lenne. Az egészben az a legfélelmetesebb, hogy egyáltalán nem kell aktualizálni ahhoz, hogy aktuális legyen. – Egy 14 éves parasztlány eltűnéséből ritkán kerekedik országos vihar, az 1882. április 1-jén Tiszaeszlárról nyomtalanul eltűnt keresztény Solymosi Eszter históriájával viszont ez történt. Ebben – rekonstrukciója szerint – a véletlenek sorozatának volt meghatározó szerepe. Attól kezdve, hogy az eset „jeles”, húsvét környéki napon történt, folytatva azzal, hogy a falu zsidó közössége éppen akkor tartott kántor- és metszőválasztást, és hogy a szokványügyet egy még képesítetlen, tapasztalatlanságát erőszakossággal helyettesítő vizsgálóbíró kapta, vagy hogy akadt egy megfélemlített, krónikusan hazudozó kiskamasz, aki az apjára is hajlandó volt terhelő vallomást tenni. Valóban sehol semmi összefüggés? – Az esetlegességek hangsúlyozásával a korábbi – akár a „saktervádló”, akár a „rituális bűnt tagadó” – írásoknak azt a determinista felfogását akartam oldani, hogy minden törvényszerűen történt úgy és ott, ahogy és ahol. Nem állítom, hogy a történelemben nincsenek összeesküvések, de a Tiszaeszlár-ügy eddig az összeesküvés-elméletekre volt fölfűzve; szakmai kötelességemnek éreztem a korábbi diskurzusok lazítását, az események újbóli, aprólékos szemrevételezését. Ami azon a napon Eszláron történt, az akkoriban elég sok más szabolcsi faluban is megtörténhetett volna, érett volt rá a helyzet. Talán máshol még inkább, jócskán akadt ugyanis vadabb település, ahol az idegenekkel szembeni indulatok vehemensebben nyilvánultak meg. De hát mit tegyünk? Solymosi Eszter Tiszaeszláron tűnt el, ott vádolták meg a zsidókat azzal, hogy vérét vették a húsvéti pászkához. Amikor az ügyből a járás és a megye, valamint a sajtó belépésével országos skandalum lett, az addig bevett konfliktuskezelési technikák is kezdtek nem működni. S ha már Gyöngyöspatát említette, párhuzama szerintem inkább egy korszakokon átívelő kérdésben foglalható össze: e cigányok által is lakott faluban az elmúlt években, évtizedekben milyen más, nem etnikai eredetű konfliktusok voltak? Miként kezelték azokat helyben, mi az, ami egykor működött, s ma már nem működik? Engem Eszlár kapcsán is ezek a kérdések izgattak. – Valóban nem titkolta, hogy az ön számára az ügy csak ürügy volt. A kötet bemutatóján még azt is elárulta, hogy elemzését a perre magára nem is kívánta kiterjeszteni. Miért kacérkodott ezzel a meghökkentő gondolattal? – Tréfáltam. Megjegyzésemnek annyi alapja mégis van, hogy ha belekontárkodtam is, Tiszaeszlár politika-, ideológia-, jog-, és valószínűleg krimináltörténeti szempontú feldolgozása még várat magára. – Azt viszont írta is, hogy a per nézőpontjából csak torzkép születhet a faluról. Pedig úgy tűnik, a fennmaradt iratanyag igen gazdag forrást adott a társadalomtörténész kezébe. – Ez csak részben, pontosabban másképp igaz. Tiszaeszlár esetében számos olyan információ hiányzott, amely más faluk monográfiáinál adott volt. Tolna-Abaúj vagy Zemplén megyéből például megvannak az 1869-es népszámlálás eredeti felvételi ívei, bennük háztartásonként azok az adatok, melyeket én a legkülönfélébb másodlagos forrásokból, anyakönyvekből, kataszterekből gyűjtöttem ki. Amikor a munkába belevágtam, a periratokban az vonzott, hogy a vallomástétel elején minden szereplőnek felvették a nacionáléját: név, vallás, életkor, vagyoni helyzet. Kiderült az is, ki írástudó vagy írástudatlan, kinek ki a rokona, van-e különös ismertetőjele. Ezek Excel-táblázatba rendezve kétségkívül sokat segítettek, de az igazi hozadékot menet közben fedeztem fel. Az 1883 nyarán Nyíregyházán tartott szóbeli tárgyalás volt ugyanis az első, ahol az elhangzottakat gyorsírással rögzítették. S ha történészként skrupulózusabbak vagyunk is, a jegyzőkönyveket úgy tekinthetjük, mint majdnem-magnófelvételeket. Igazság szerint a tanúk az ügyhöz magához nem sokat tettek hozzá, „mellékes” megjegyzéseik viszont roppant beszédesek. „Élőszóban” mondják el, hogy mikor mit és hogyan szoktak csinálni, hogy egy-egy intézkedés, törvény miként érintette őket hétköznapjaikban. Ez az, ami más településekhez képest unikális, ilyen „élő” forrás másutt nem keletkezett. – A per iratain kívül számolatlan más forrást is előbányászott annak érdekében, hogy bemutassa egy átlagos XIX. századi szabolcsi falu életét. Mire jutott, és mi változott meg 1882-ben? – Az persze változatlanul kérdés, hogy milyen is egy átlagos falu. Az viszont tény, hogy Eszláron párját ritkítóan aránytalan volt a birtokmegoszlás, a falut körülölelő 10 ezer holdból a parasztok csupán 300-at birtokoltak, és ez állandó összeütközések forrása volt. Ugyanakkor a zsidó bérlők körüli konfliktusok egyáltalán nem mondhatók a szokásosnál élesebbeknek. Viszont Eszláron állandó pszichikai fenyegetést jelentett a szabályozatlan Tisza. Az „ügy” előtt néhány évvel, az 1876-os árvízkor és az utána történtek miatt a falu élete alaposan felbolydult: sokaknak ismét arrébb, a Tiszától messzebb eső területre kellett költözniük. A mindig szűkösnek bizonyuló árvízi segélyek és kölcsönök elosztása körül is jócskán akadtak anomáliák. 1881 végén, 1882 elején pedig véres verekedésbe torkolló, katonai jelenlétet igénylő bíróválasztásra került sor. Ám ezek a villongások jószerével mindenkit érintettek, felekezethez való tartozástól függetlenül. Az eszlári zsidó–magyar viszály leginkább az egyházi iskolákba járó zsidó gyerekek magas tandíja, illetve a község által átvállalni szándékozott tanítói díjazás körül mutatható ki. A lokális konfliktusforrások bőven elegendők voltak az antiszemita hisztériára is. – „Társadalomtörténeti látószögű” monográfiája szokatlanul „személyközpontú”: a per szereplőiről – vádlottakról, tanúkról, védőkről, bírákról – kivétel nélkül részletgazdag portrékat ad, majd a kört tágítva jószerével mindenkit bemutat a faluból. Egy csípős nyelvű kollégája úgy fogalmazott, még a gerendarepedésekben megbúvó pókoknak is a nyomába eredt. – Ez utóbbira csak azt felelhetem: sajnos nem. A társadalomtörténet-írás jó ideje birkózik az életszerűtlenség problémájával. Most, a rendelkezésemre álló matéria nyomán úgy éreztem: végre hús-vér szereplőkkel népesíthettem be a terepet, akár a törekvő, ám elakadt parasztcsaládról, a Solymosiakról, akár a falu legtekintélyesebb zsidó famíliájáról, a Lichtmannokról, akár a zsidó templomszolga Scharf József pereputtyáról, akár Ónody Gézáról, a csapnivalóan rossz költő és férj, s függetlenségi antiszemita képviselőről van szó. – Monográfiája a korábbi feldolgozásoktól abban is különbözik, hogy bonckése nem kíméli a perben – és az utókori visszaemlékezéseikben is – egymásnak feszülő „performereket” (ahogy könyvében őket is nevezi), Bary József vizsgálóbírót és a védőügyvédsereget irányító Eötvös Károlyt. Őket helyreigazító történészi passzusainak se szeri, se száma... – Ha a történetet kettőjükre szűkíti, akkor azt mondanám: előbbit bármikor felfogadnám levéltárosomnak, utóbbit pedig védőügyvédemnek. Eötvös briliánsan dolgozott, sikerült bebizonyítania a vádlottak ártatlanságát, ahogy azt is, hogy a súlyos vádat mennyire előítéletesen és rémisztő felületességgel vizsgálták ki. A később szép törvényszéki karriert befutó Bary pedig, jó bürokrataként, mindent, még a rá nézve terhelő fecniket is megőrizte, így történészként inkább az ő hagyatékára, mintsem Eötvös regényes visszaemlékezésére támaszkodhattam. – Csupán az nem derült ki, hogy valójában mi is történt. Ön Solymosi Eszter eltűnését a felderítetlen és immár örökre felderíthetetlen kriminalisztikai esetek körébe utalva még a valószínű forgatókönyv felvázolását is elhárítja magától. Az ügy legjobb ismerőjeként nem érez késztetést, hogy fantáziáját szabadon engedve, legalább fikcióban megírja feltételezését? – Sokszor jut eszembe az irodalom spiritus rectorának, Réz Pálnak az a mondása, hogy minden valamirevaló történész előbb író szeretett volna lenni, csak nem sikerült neki. Maradjunk annyiban, ha egyszer erre vetemednék, szerzőségemet mélyen titkolva álnevet használnék. MURÁNYI GÁBOR Kövér György A Magyarország reformkor utáni társadalomtörténetével, a Monarchia pénz- és bankügyeivel foglalkozó, 62 éves kutató eddig legismertebb könyve szakterületén és fő korszakán, a XIX. századon kívülre esett: a Nagy Imre-per másodrendű vádlottjának kiszemelt, de 1957 végén a börtönben elhunyt Losonczy Gézáról írt életrajza 1998-ban jelent meg. Az ELTE gazdaság- és társadalomtörténeti tanszékének doktori programját vezető docens nyolc évet dolgozott legújabb, sorrendben 13. kötetén. A vérvádper kapcsán a „hírhedt” jelzővel emlegetett Tiszaeszlárról és az inkriminált ügyről szóló, 750 oldalas nagymonográfiát a Magyar Tudományos Akadémia doktori fokozattal igazolta vissza.
__label__útdíj 0.999422 __label__autópálya 0.939923 __label__közúti@@közlekedés 0.782673 __label__autótartás 0.245095 __label__ár 0.245095 __label__autóimport 0.182436 __label__áremelés 0.152042 __label__kötelező@@felelősségbiztosítás 0.112805 __label__autópiac 0.061886 __label__taxi 0.0396488 $$$ __label__útdíj 1.00001 __label__geography__ausztria 1.00001 __label__közúti@@közlekedés 0.966924 __label__autópálya 0.957922 __label__autópiac 0.921932 __label__közlekedés 0.699264 __label__kötelező@@felelősségbiztosítás 0.392347 __label__autóimport 0.233716 __label__közúti@@baleset 0.103759 __label__organization__telekom@@austria@@ag 0.100889 $$$ __label__útdíj geography__ausztria genre__hír year__1996 $$$ Osztrák autópályadíj $$$ Osztrák autópályadíj Január elsejétől szélvédőre ragasztandó matricákat kell vásárolni mindazoknak, akik igénybe akarják venni az osztrák autópályákat, miután az Európai Unió a múlt héten áldását adta arra, hogy Ausztria autópályadíjat vezessen be. Brüsszel ugyanakkor jogtalannak ítélte azt az osztrák elképzelést, hogy csak éves és kéthónapos bérleteket adnak ki, s előírta a heti bérlet bevezetését is. A szombattól szombatig érvényes heti bérlet az autósoknak 65–70 schillingbe kerül majd, a két hónapra szóló pedig 150-be. A motorkerékpárosok éves díja 220 schilling lesz, két hónapra pedig 65–70 schillinget fizetnek. A személyautók, a lakóautók és a 3,5 tonna súly alatti teherautók éves autópálya bérlete 550, a kéthavi 150 schillingbe kerül majd. A 3,5 tonnánál súlyosabb autóbuszok, illetve a 3,5–7,5 tonna közötti teherautók esetében évi 6 ezer, két hónapra 1500, hetente 300 schilling autópályadíjat kell fizetni. Az e súlyhatár fölötti gépjárművek éves díja 12 ezer, két hónapra 3 ezer, hetente pedig 600 schilling. Keményen bűnhődnek azok, akik megfeledkeznek a benzinkutaknál, trafikokban és autóklubokban vásárolható matricákról: a lefüleléstől számított három napon belül be kell fizetni a heti bérlet árát, plusz a büntetést.
__label__jegybank 0.977033 __label__vezetőváltás 0.0583558 __label__kormányátalakítás 0.0566624 __label__bank 0.0209742 __label__állami@@vagyon 0.00539494 __label__diplomácia 0.00523013 __label__hitelkonszolidáció 0.00318268 __label__hírügynökség 0.00199777 __label__igazságtétel 0.00182021 __label__bős-nagymarosi@@vízlépcső 0.00155876 $$$ __label__geography__magyarország 1.00001 __label__organization__mnb 0.999618 __label__jegybank 0.859674 __label__person__surányi@@györgy 0.22271 __label__bank 0.0851091 __label__államadósság 0.0433758 __label__person__járai@@zsigmond 0.033096 __label__person__gerhardt@@ferenc 0.0275953 __label__forintleértékelés 0.0267693 __label__person__bod@@péter@@ákos 0.019134 $$$ __label__jegybank __label__bank geography__magyarország person__surányi@@györgy person__kemenes@@ernő organization__mnb genre__hír genre__keretes year__1994 $$$ Két jelölt az MNB élére $$$ Két jelölt az MNB élére December 9-én a Magyar Nemzeti Bank (MNB) két alelnökének, december 15-én pedig elnökének a kinevezése esedékes, ám a kormány által javasolt jelöltekről lapzártánkig nincs hivatalos információ. Értesüléseink szerint pillanatnyilag Surányi György, a Közép-Európai Nemzetközi Bank (CIB) – tisztségében a minap három évre megerősített – vezérigazgatója és Kemenes Ernő, a Deloitte & Touche Kft. elnöke, korábban a Németh-kormány tervminisztere Horn Gyula miniszterelnök jelöltjei az MNB elnöki székébe (HVG, 1994. november 26.). Kemenes Ernő azonban – mint hírlik – nem szándékozik otthagyni a magánszektort, Surányi György pedig egy múlt heti előadásában keményen támadta a kormányzati gazdaságpolitikát, így kinevezése esetén szigorú, a jegybanki függetlenséget biztosító szakmai irányvonalra lehet számítani. Bankárkörökből származó információink szerint – noha a jegybank külföldi kötvénykibocsátásai a közelmúltban is sikeresek voltak – a nemzetközi pénzvilág negatívan értékeli a jegybank eddig folytatott, a kormánnyal szemben meglehetősen „puha” monetáris politikáját. Surányi György – ha elnök lesz – állítólag maga szeretné megválasztani közvetlen munkatársait, bár erre a jegybanktörvény nem ad lehetőséget. Mindenesetre Hárshegyi Frigyes és Czirják Sándor alelnökök – akiknek hároméves mandátuma december 9-én lejár – lapzártánkig nem kaptak értesítést további sorsukról. Noha a jegybanktörvény szerint az illetékes parlamenti bizottságoknak meg kell hallgatniuk a jelölteket a köztársasági elnök döntése előtt, Gaál Gyula, a költségvetési bizottság alelnöke a HVG kérdésére elmondta: e hét keddjén és szerdáján nem szerepel napirendjükön az alelnökök meghallgatása, erre esetleg csütörtökön kerülhetne sor, de ezt sem tartja valószínűnek. A miniszterelnök titkárságán és a Miniszterelnöki Hivatalban lapzártánkig szintén nem tudtak információt adni az alelnökökkel kapcsolatos kormányzati elképzelésekről. Meglehet, a Horn-kormány folytatja elődje hagyományát, s ugyanúgy az utolsó pillanatban tájékoztatja a két alelnököt, ahogyan az tavaly decemberben Tarafás Imre volt MNB-alelnökkel történt: ő ugyanis kétéves mandátuma lejárata előtt egy nappal tudta meg, hogy a továbbiakban nem élvezi a kormány bizalmát.