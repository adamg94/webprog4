__label__bűnözés 0.245095 __label__vámbűntettek 0.0174525 __label__emberrablás 0.0145136 __label__szervezett@@bűnözés 0.0124417 __label__prostitúció 0.00832578 __label__embercsempészet 0.00807199 __label__határátlépés 0.00670285 __label__személy@@elleni@@erőszak 0.00649827 __label__kiadatás 0.00539494 __label__vagyon@@elleni@@bűnesetek 0.00395541 $$$ __label__geography__németország 1.00001 __label__geography__ndk 0.152042 __label__bűnözés 0.148057 __label__geography__vietnam 0.0302246 __label__idegenrendészet 0.00942259 __label__person__helmut 0.00858749 __label__külföldi@@munkavállalás 0.00807199 __label__társadalom 0.0062999 __label__menekültek 0.00592107 __label__geography__nürnberg 0.00556492 $$$ __label__dohányipar __label__feketepiac __label__feketegazdaság geography__németország genre__cikk author__weyer@@béla year__1996 $$$ Vietnamiak Berlinben, Cigaretta-vég $$$ Vietnamiak Berlinben Cigaretta-vég Évek óta bandaháborúk, emberrablások, kivégzések folynak Németországban, s azon belül is elsősorban Berlinben élő vietnamiak között. Hanoi azonban a becslések szerint mintegy negyvenezer illegálisan távollévő állampolgárának visszafogadásáért korántsem lelkesedik, így a német hatóságok hiába szorgalmazzák a többnyire csempészcigaretták árusításából élő kellemetlen vendégek távozását. Az eset a következőképpen játszódik le: az autó lassan gördül végig a Schönhauser Allén, Kelet-Berlin azon utcáján, ahol a földalatti, az U-Bahn az út közepén, a lábakon álló síneken halad tova, amilyenek alatt amerikai akciófilmek ide-oda cikázós üldözési jeleneteit szokták forgatni. A vásárlási szándékkal érkezett úrvezető kitekint a járdára, amelynek szélén eladási szándékkal és sportszatyrokkal felszerelt vietnamiak állnak. Amikor a tekintetek találkoznak, s pláne, ha a vevőjelölt még biccent is, egy vietnami máris a kocsinál terem, s sportszatyrából félig kihúzva megmutatja, mije van. Mondjuk Camel. Vagy Marlboró. Aztán azt is megmondja, mennyi az ára. Általában 20-25, kivételes esetben 30 márka. Ez egy karton cigarettáért, melynek a bolti ára dobozonként 4,50 és 5 márka körül van egészen jutányos összeg, így a vásárlókat a legritkább esetben zavarja, hogy a cigarettáról valahogy hiányzik az adók és vámok megfizetését igazoló zárjegy – s ha rajta is van, akkor vagy hamis, vagy nem érvényes. Tehát vásárolnak. De ugyanezt teszik a városi gyorsvasút, az S-Bahn utasai közül is azok a dohányosok, akik olcsóbb beszerzési forrásra vágynak, s nem él bennük annyi állampolgári lojalitás, amennyi megtiltaná számukra a csempészáru füstölését. A becslések szerint ugyanis évente legalább 1,2-2 milliárd márka veszteség éri a német államkasszát az elmaradt adók és vámok miatt (HVG, 1995. augusztus 12.). Tehát amikor a bagósok bizonyos állomásokon kiszállnak a piros-sárga kocsikból, már keresik is a tekintetükkel a „kis vietnamiakat” – rasszista kiszólásokra hajlamosabbak „fidzsiknek” is szokták nevezni őket –, akik békésen és szolgálatkészen álldogálnak árukészletükkel a peronon és az állomás közvetlen közelében. Amíg el nem kergetik őket. No, nem a németek, hanem a rivális bandák őrző-védői, akik arra hivatottak, hogy ellenőrizzék a város újkeletű, ez alkalommal már csupán eladási zónákra történt felosztásának betartását. A kergetőzés tavaly december 20-án, a Treptower Park nevű S-Bahn állomáson heveny golyóváltásba torkollt, amelyben egy 29 éves vietnamit – miután egy golyó megsebesítette, s a földre esett – közvetlen közelről leadott fejlövéssel kivégeztek. Hogy ki, azt a berlini tartományi bíróság előtt július közepén kezdődött tárgyalás során kell majd tisztázni. Az ügy két szempontból is eltér az eddig lassan-lassan már megszokottá váló vietnami-gyilkosságoktól. Maga az eset azért, mert ez volt az első alkalom, hogy vétlen járókelők is megsebesültek, ha csak könnyebben is. Eddig ugyanis az egymással kölcsönösen leszámoló vietnami bandák gondosan ügyeltek arra, hogy külső személy még véletlenül se keveredjék bele a „vitájukba”. E gondosság következtében a német hatóságokat és a közvéleményt is hidegen hagyták az afféle „belső ügyként” kezelt, egyébként profi kegyetlenséggel végrehajtott leszámolások. (Ez év májusában például Kelet-Berlin Újpalotáján, Marzahnban egy lakásban egyszerre hat holttestet találtak: az áldozatoknak előbb hátrakötötték a kezét, majd a szó szoros értelmében fejenként két lövéssel kivégezték őket.) A másik új vonás, hogy ez az első olyan eset, amikor remény van arra, hogy megtörik a hallgatás fala, amibe eddig rendre beleütköztek a nyomozók és az ügyészség is: az első tárgyalási napon az egyik vádlott hajlandó volt beszélni az ügy részleteiről, hátteréről és a megbízókról is. Az, amit mondott, egy ideig még titok marad: a bírónő ugyanis a védelem kérésére zárt tárgyalást rendelt el. „A bíróság előtt is ismert, hogy vietnami állampolgároknak vallomástétel esetén erőszakos megtorlással kell számolniuk” – indokolta döntését, s hogy ez mennyire megalapozott volt, jól mutatta, hogy a bírósági folyosón a tárgyalás után a vietnami tolmács még azt sem volt hajlandó megmondani a várakozó újágíróknak, őt magát hogy hívják. Az egymás közötti leszámolások, a bandaháborúk valóban félelmetes méreteket öltöttek az elsősorban az NDK-s időkből „itt rekedt” vietnamiak között. Július második keddjén a berlini rendőrség kétszáz(!) fős különleges alakulata szabadította ki az emberrablók fogságából azt a 23 éves fiatalembert, akiért honfitársai 200 ezer márkát követeltek 29 éves unokabátyjától. Az akciót követően 16 vietnamit tartóztattak le, s a hatóságok azt remélik, közülük is lesz olyan, aki megszegi a hallgatás törvényét. Az eddigi mérleg ugyanis igencsak nyomasztó: 1992 decembere óta egyedül Berlinben 35 halálos áldozatot követelt a többnyire konkurenciaharcént indult rivalizálás, az egykori NDK területén pedig összesen 60-an estek saját honfitársaik áldozatául. „Lassan több vietnamit lőnek agyon, mint ahányat hazaküldünk” – méltatlankodott állítólag a berlini belügyi szenátor, Jörg Schönbohm, akinek ez a kijelentése tovább terhelte az amúgy sem harmónikus diplomáciai viszonyt Bonn és Hanoi között. A német keresztényliberális kormányzat ugyanis szeretne megszabadulni az NDK-ból rámaradt vendégektől – akkor is, ha azok nem minden esetben voltak hívatlan vendégek. Sőt! A testvéri szolidaritás jegyében kifejezetten csalogatták a hős vietnami nép fiait és leányait, jöjjenek csak tanulni vagy dolgozni a szocializmust építő német nép hazájába. Azok aztán jöttek – és maradtak. Az egyesítés után pedig a „politikai menedékjogot” kérők árasztották el Németországot, akik – a német hatóságok szerint – valójában nem a kommunista üldöztetésnek, sokkal inkább a gazdasági nehézségeknek fordítottak hátat. Mára az arányuk már a egykori NDK-ba érkezetteké fölé emelkedett, s így a német és a vietnami kormány között tavaly nyáron nagynehezen kialkudott „hazatelepítési egyezmény” keretében Németországból visszaküldendő negyvenezer vietnami között már ők vannak többségben. Az egyezmény szerint tavaly 2500 vietnaminak kellett volna hazatelepülnie, az idén ötezernek, az ezt követő években pedig 6000-6500-nak. Ám valójában csak néhány tucatnyian – egyes források szerint összesen hatvanan – távoztak. A magyarázatot a Frankfurter Allgemeine Zeitung abban véli megtalálni, hogy a Németországban élő vietnamiak évente mintegy 300 millió márkát utalnak haza. Így aztán nem csoda, hogy a „hazatelepítésre” – finomabb fogalmazásra hajlamosak ezt a kifejezést használják a kitoloncolás helyett – váró vietnamiak esetében szokásos eljárás időnként a két állam bürokráciájának sajátos vetélkedőjévé válik. A német hatóságok ugyanis hivatalosan közlik a kitoloncolásra várók adatait a hanoi hatóságokkal – a törvények szerint csak azonosított embereket lehet így kitessékelni az országból –, ám a megkeresésre leghamarabb 14 nap elteltével válaszolnak, miközben a német jog szerint csak hét napig lehet valakit úgynevezett „kitoloncolási őrizetben” tartani, s akit a nyolcadik napon elengednek, az utána rendszerint újból alámerül az illegalitásba – hogy aztán megint feltűnjön a cigarettaárusok között. WEYER BÉLA (Berlin)
__label__közművek 0.0185566 __label__szemétszállítás 0.0106625 __label__áramszolgáltatás 0.00942259 __label__energiaellátás 0.00885735 __label__cégbíróság 0.00713143 __label__ingatlan-nyilvántartás 0.00649827 __label__büntetőeljárás@@jog 0.00507033 __label__választott@@bíróság 0.00491541 __label__közjegyzők 0.00491541 __label__kisajátítás 0.0043415 $$$ __label__geography__magyarország 1.00001 __label__bíróság 0.300756 __label__organization__országos@@bírósági@@hivatal 0.0396488 __label__környezetszennyezés 0.0185566 __label__szemétszállítás 0.0124417 __label__geography__üröm 0.0103382 __label__távfűtés 0.00885735 __label__polgári@@jog 0.00782589 __label__organization__országos@@környezetvédelmi 0.00758724 __label__organization__természetvédelmi@@és@@vízügyi@@főfelügyelőség 0.00758724 $$$ __label__földjog __label__gázszolgáltatás __label__közművek __label__polgári@@jog geography__magyarország genre__olvasói@@levél author__horváth@@józsef@@(pusztazámor) year__2013 $$$ Cső csövön $$$ Cső csövön HVG, 2013. január 19. Cikkük egy konkrét esettel foglalkozik ugyan, de saját tapasztalatból tudom, hogy a föld alatti vezetékek szolgalmi jogával kapcsolatos jogszabályi környezet és jogalkalmazói magatartás milyen mértékben segíti elő az olaj-, illetve gázvezetékek elhelyezésével kapcsolatban a nagyvállalatok amúgy is jelentős erőfölényét. Jómagam közel 6 éve próbálkozom az FGSZ Zrt.-vel, illetve alvállalkozójával, az Euroil Kft.-vel a földterületeimen elhelyezett gázvezeték szolgalmi jogával kapcsolatban dűlőre jutni. Sem a közigazgatási (most már kormány-) hivatal, sem a bíróságok nem tartottak be egyetlen rájuk vonatkozó határidőt sem, a földhivatal jogerős és végrehajtható határozat (amely egyébként a mai napig nem született meg) nélkül jegyzett be szolgalmi jogot, a szolgalmi jog tulajdonosa pedig nem tesz eleget még az általa sem vitatott közbenső fizetési kötelezettségének. A bíróság pedig nem igazodik el a bányatörvény, a kisajátítási törvény és a polgári törvénykönyv egymásnak ellentmondó szakaszai között, és a legkönnyebb megoldást választva új eljárásra utasítja a kormányhivatalokat, mindenféle iránymutatás nélkül. Késedelmi kamatról, felmerült költségekről nem szívesen hallanak sem a hivatalban, sem a bíróságon, és az sem zavar senkit, hogy – az én esetemben – immár 6 éve használja az FGSZ Zrt. a földterületemet, mindenféle ellenérték nélkül. Valószínűleg több ezer embert érinthet ez az ügy. HORVÁTH JÓZSEF (PUSZTAZÁMOR)
__label__mobiltelefon 0.461027 __label__távközlés 0.0518555 __label__telefon 0.0503406 __label__szoftveripar 0.0474359 __label__multimédia 0.0341104 __label__szórakoztató@@elektronika 0.0140736 __label__mesterséges@@intelligencia 0.0128312 __label__informatika 0.0128312 __label__kiállítás 0.00670285 __label__lemezkiadás 0.00670285 $$$ __label__mobiltelefon 0.430157 __label__organization__bbc 0.109716 __label__koncertszervezés 0.0534133 __label__lemezkiadás 0.0488678 __label__rádió 0.0408557 __label__organization__nemzeti@@hírközlési@@hatóság 0.0203424 __label__geography__magyarország 0.0169249 __label__szórakoztató@@elektronika 0.0159164 __label__multimédia 0.0132328 __label__organization__antenna@@hungária@@rt. 0.0120638 $$$ __label__mobiltelefon __label__szoftveripar geography__usa genre__hír year__2017 $$$ MONTÍROZÁS MOBILON, A szavakba vágnak $$$ MONTÍROZÁS MOBILON A szavakba vágnak A szövegszerkesztéshez hasonlóan egyszerűvé teszi a hang vágását az amerikai Anchor cég okostelefonos alkalmazása. Aki montírozott már hangot számítógépen, az tudja, hogy nem mindig könnyű a képernyőn megjelenített hanghullámok völgyeiben megtalálni azt a pontot, ahol – egy pillanatnyi csöndnél – a legalkalmasabb a vágás. Még nehezebb a munka, ha mindezt okostelefon kis kijelzőjén kell végezni. Az Anchor azért keresett új megoldást, mert rádióra emlékeztető közösségi hálót működtet. A telefonos alkalmazás lényegében azt teszi lehetővé kétpercesnél nem hosszabb hanganyagokkal és a hozzájuk érkező válaszokkal, amit a Snapchat képekkel vagy a Twitter szövegekkel. Az Anchor hangüzeneteit és az esetleg beléjük épített felvételeket valahogyan össze kell montírozni. A programozók ehhez azt az újabb lehetőséget használják ki (persze ha nem zenéről van szó), hogy szoftverük az angol beszédet írott szöveggé tudja átalakítani. A vágás úgy zajlik, hogy a kijelzőn megjelenő szavak közé kell koppintani, így jelölhető ki a szövegrészek eleje és vége. A tavalyelőtt alapított Anchor rádióállomásnak nevezi az egyes felhasználók „műsorát”, és ha már úgyis hangos műfajról van szó, a tetszésnyilvánítás tapssal (gyakorlatilag a telefon kocogtatásával) fejezhető ki.
__label__gazdaság 0.970698 __label__közgazdaságtudomány 0.600198 __label__könyvkiadás 0.437833 __label__kereskedelem 0.168867 __label__gazdaságtörténet 0.0583558 __label__kultúra 0.0433758 __label__irodalom 0.033096 __label__gazdaságpolitika 0.0174525 __label__politológia 0.0103382 __label__társadalom 0.00670285 $$$ __label__könyvkiadás 0.949679 __label__gazdaság 0.867046 __label__organization__corvina@@kiadó@@kft. 0.672342 __label__közgazdaságtudomány 0.507822 __label__organization__európa@@könyvkiadó 0.370235 __label__person__kornai@@jános 0.0656148 __label__organization__l'harmattan@@kiadó 0.061886 __label__person__francis 0.0550153 __label__person__smith 0.0518555 __label__person__margaret 0.0474359 $$$ __label__gazdaság __label__könyvkiadás __label__közgazdaságtudomány __label__világgazdaság geography__usa person__rodrik person__dani organization__corvina@@kiadó@@kft. genre__ajánló genre__hír year__2014 $$$ Könyv + világgazdasági trilemma, Dani Rodrik: A globalizáció paradoxona $$$ Könyv + világgazdasági trilemma Dani Rodrik: A globalizáció paradoxona Nem lehet egyszerre törekedni a globalizációra, a nemzeti szuverenitásra és a demokráciára, a háromból legfeljebb kettő jöhet össze – veti fel a török–zsidó családi hátterű közgazdász, Dani Rodrik, korábban a Harvard, tavaly nyár óta a Princeton professzora. Hírnevét 1997-ben, a Nem ment-e túl messzire a globalizáció? című könyvével alapozta meg, ennek folytatása a világ gazdaságtörténetének három és fél évszázadát áttekintő új kötet. A bankár Felcsuti Péter könnyed és értő fordításában megjelent könyv a monopolhelyzetű gyarmatosító cégek hatalmától a 2008-ban kezdődött pénzügyi krízisig tartó időszakot, majd a legutóbbi néhány év történéseit vizsgálja. Rodrik kifejti, ő maga az 1944-ben Bretton Woodsban kialakított nemzetközi rendszerrel rokonszenvezik, amikor a világkereskedelem évi 7 százalékkal nőtt. Felfogásában az Adam Smith-i „feszes” kapitalizmus és a John Maynard Keynes nevével fémjelezhető vegyes gazdaság után beköszöntött a kapitalizmus új, 3.0-s szakasza, a hiperglobalizáció azonban nem kecsegtet látványos növekedési többlettel. Az általa sugallt, izgalmas, ám ellentmondásos „értelmes” globalizáció közepette a nemzetközi kereskedelemben óvatosan érvényesíteni lehetne a nemzeti érdekeket, a tőkemozgást célszerű volna korlátozni, viszont a munkaerő szabad mozgását bátorítani, sőt egyengetni kell. Rodrik világrendjében a nem demokratikus rezsimek nem számíthatnak előnyös bánásmódra – bár Kínát ő sem zárná ki belőle. Corvina
__label__pénz-@@és@@tőkepiac 1.00001 __label__befektetési@@alap 1.00001 __label__pénzügy 0.0446909 __label__internet 0.00338661 __label__gazdagok 0.000414482 __label__történelem 1e-05 __label__társadalom 1e-05 __label__váltó 1e-05 __label__news@@international 1e-05 __label__beruházás 1e-05 $$$ __label__pénz-@@és@@tőkepiac 1.00001 __label__befektetési@@alap 1.00001 __label__geography__magyarország 1.00001 __label__pénzügy 0.999618 __label__lakossági@@megtakarítások 0.00523013 __label__person__daniel 0.00256091 __label__befektetés 0.000366971 __label__külpolitika 1e-05 __label__organization__täglich@@alles 1e-05 __label__person__falk 1e-05 $$$ __label__befektetés __label__befektetési@@alap __label__pénz-@@és@@tőkepiac __label__pénzügy geography__magyarország genre__grafikon year__2013 $$$ A magyarországi befektetési alapok összvagyona az utóbbi öt évben $$$ A magyarországi befektetési alapok összvagyona az utóbbi öt évben 13220731.pdf
__label__bank 0.00125484 __label__autóipar 0.000814086 __label__pénzügy 1e-05 __label__kultúra 1e-05 __label__gazdaság 1e-05 __label__társadalom 1e-05 __label__történelem 1e-05 __label__bűnözés 1e-05 __label__váltó 1e-05 __label__news@@international 1e-05 $$$ __label__bank 0.00199777 __label__organization__mazda@@motors 0.000789366 __label__organization__hyatt@@international 0.000742181 __label__organization__china@@construction@@bank 0.000636334 __label__organization__bosch@@elektronika@@gyártó@@kft. 0.000562779 __label__organization__pescor@@concert@@kft. 0.000513336 __label__person__martelly 0.000497857 __label__organization__euro@@disney 0.000366971 __label__person__ken 0.000366971 __label__organization__sintonia 0.000355992 $$$ __label__autóipar __label__járműipar geography__japán geography__usa organization__ford organization__mazda@@motors genre__hír year__2010 $$$ Ford $$$ Az amerikai Ford autógyár csak 3,5 százalékot tart meg a japán Mazdában lévő 11 százalékos részesedéséből; a pakettből a legtöbbet a Sumitomo Mitsui Banking pénzintézet veheti meg.
__label__országgyűlési@@képviselő 0.987578 __label__jog 0.943358 __label__mentelmi@@jog 0.615098 __label__összeférhetetlenség 0.22271 __label__személyiségi@@jogok 0.0433758 __label__cégjog 0.0293222 __label__önkormányzat 0.0209742 __label__országgyűlés 0.0179962 __label__házszabály 0.0140736 __label__vagyonnyilatkozat 0.00971848 $$$ __label__organization__alkotmánybíróság 1.00001 __label__geography__magyarország 1.00001 __label__országgyűlési@@képviselő 1.00001 __label__mentelmi@@jog 0.731069 __label__cégjog 0.0737063 __label__összeférhetetlenség 0.063725 __label__organization__országgyűlés 0.0408557 __label__person__répássy@@róbert 0.0351548 __label__büntetőjog 0.0341104 __label__person__holló@@andrás 0.0140736 $$$ __label__mentelmi@@jog __label__országgyűlési@@képviselő __label__személyiségi@@jogok geography__magyarország organization__alkotmánybíróság genre__hír year__2004 $$$ AZ AB A KÉPVISELŐI MENTESSÉGRŐL $$$ AZ AB A KÉPVISELŐI MENTESSÉGRŐL A rágalmazásra és a becsületsértésre továbbra sem vonatkozik a képviselői mentesség - az Alkotmánybíróság (AB) ugyanis elutasította az ilyen irányú indítványt. A képviselők jogállásáról szóló törvény támadott szabálya szerint a törvényhozók a megbízatásuk gyakorlása során közölt tény vagy vélemény miatt nem vonhatók felelősségre, kivéve a becsületsértés, a rágalmazás, valamint az államtitoksértés esetét, s nem kizárt polgári jogi felelősségük megállapítása sem. Az AB indoklása szerint „a parlamenti demokrácia nem képzelhető el a képviselők politikai véleménynyilvánításának szabadsága nélkül”, de a magánélet védelmének szabályait nekik is tiszteletben kell tartaniuk. Az AB figyelmeztetett, ha a felelősségmentesség korlátai nem „alkotmányos tartalommal” érvényesülnek, akkor elriaszthatják a T. Ház tagjait közérdekű információk közzétételétől. A gyakorlat szerint ettől aligha kell tartani. A rágalmazás vagy becsületsértés ügyében indított eljárásokat a mentelmi bizottság - miután többnyire politikai ellenfelek fordulnak bírósághoz - évek óta szinte mindig zaklató jellegűnek minősíti, s javaslata alapján a parlament nem adja ki a képviselőt (HVG, 2004. január 24.), kivételt csak a nyilvánvalóan magánügyekből fakadó eljárásoknál - például családi viszályoknál - tesznek.
__label__bűnmegelőzés 0.268951 __label__bűnüldözés 0.132974 __label__adatvédelem 0.0758682 __label__közbiztonság 0.0695518 __label__személyiségi@@jogok 0.0433758 __label__biztonságtechnika 0.0384762 __label__rendőrség 0.0132328 __label__közterület 0.0124417 __label__biztonsági@@szolgálat 0.00713143 __label__terrorizmus 0.00491541 $$$ __label__geography__nagy-britannia 0.955329 __label__bűnmegelőzés 0.119213 __label__bűnüldözés 0.0600966 __label__biztonságtechnika 0.0503406 __label__adatvédelem 0.0446909 __label__geography__oroszország 0.0433758 __label__személyiségi@@jogok 0.0384762 __label__közbiztonság 0.0321107 __label__rendőrség 0.00807199 __label__közterület 0.00649827 $$$ __label__bűnmegelőzés __label__bűnüldözés __label__személyiségi@@jogok geography__nagy-britannia geography__usa genre__cikk year__2001 $$$ Vita a köztéri kamerákról, Jó képet kell vágni? $$$ Vita a köztéri kamerákról Jó képet kell vágni? A világ egyre több városában próbálják térfigyelő kamerákkal elejét venni az erőszakos bűncselekményeknek. Az így készített felvételek azonban sokak szerint visszaélésre adhatnak alkalmat, és sértik a magánszférát, mások pedig úgy vélik, a bűnözők könnyedén kicselezik a megfigyelőrendszereket: kameramentes övezetbe helyezik át működési területüket. A nagyvárosi rendőrségek az USA-ban és Európa számos nagyvárosában - Budapest több kerületében is - a bűnmegelőzést, a lakosság biztonságérzetét javító befektetésnek tekintik a térfigyelő kamerák alkalmazását. A legnagyobb „kukkoló” Nagy-Britannia, az e tekintetben világelső szigetországban becslések szerint kétmillió - magán- és rendőrségi - kamera pásztázza a közterületeket, parkolókat és újabban több kirándulóhelyet is. A brit belügyminisztérium szóvivője a nyár végén jelentette be, hogy az állam 80 millió fontos (1 font = 410 forint) rekordösszeggel támogatná 250 új közterületi megfigyelőrendszer létrehozását. A hivatalos magyarázat szerint azért kell a technikai segítség, mert kevés a rendőr: míg például New Yorkban 45 ezer, Londonban mindössze 24 ezer rendőrtiszt dolgozik, körülbelül annyi, mint a feleakkora Berlinben. S míg egy berlini zsarura 124 lakos jut, az angliai Sheffieldben ugyanez az arányszám 545, Manchesterben pedig 376. Jelentős summát, közel 2,2 millió fontot kap Bristol a 80 milliós belügyminisztériumi csomagból, Yorkshire és Humbershire pedig 6,7 milliót nyert el 19 zártláncú rendszer telepítésére. Közel ugyanennyire számíthat Manchester és elővárosai, de jut majd a pénzből Észak-Londonnak, valamint a metróban működő kamerák és a megfigyelő helyiségek készülékeinek cseréjére, és kap majd a kameravásárlási támogatásból Edinburgh piroslámpás negyede is. Számítások szerint egy átlagos londoni polgárt munkából jövet-menet 30 különböző lánc 300 kamerája kapja lencsevégre: a rendőrségi „leselkedés” mellett a BT telefontársaság az utcai fülkékbe betérő kuncsaftokat figyeli, a bankok a készpénzautomatákat igénybe vevőket, de az éttermek, a bevásárlóközpontok és a metró is megörökíti az arra vetődőket. Természetesen a kórházak sem lógnak ki a sorból: az első brit zártláncú tévérendszert a londoni Guy’s Hospitalban helyezték üzembe - 50 évvel ezelőtt. A mára már évi 350 millió fontos piacot magáénak tudó brit leselkedőipar kínálata az „amatőr” megfigyelők igényeit is képes kielégíteni, hiszen kevesebb mint 90 fontért házi rendszer is kapható, amellyel szemmel tartható a ház előtt parkoló autó, és a lakásban történő eseményeket is rögzítheti a kamerákhoz csatolt videofelvevő. A szakemberek szerint a jövő a nyitott láncú (OCTV) rendszereké, amelyek 80 százalékkal olcsóbbak, mert nem kell kábelekkel összekötni a kamerákat és a felvevőkészüléket; a mobiltelefonnal működtetett kamerák forgathatók, s rá tudnak közelíteni a kiválasztott pontra. A továbbított kép megjeleníthető egy hordozható számítógépen, s a mindent tudó kamera darabja csak 3 ezer fontba kerül. A brit rendőrség szerint bevált a megfigyelési rendszer: ahol kamerák működnek, ott jelentősen csökkent a bűncselekmények száma. Clive Norris és Gary Armstrong kriminológus kutatók szerint viszont csupán arról van szó, hogy a bűnözők oda helyezik át működési területüket, ahol nincsenek szem előtt. A kutatók arra is felhívják a figyelmet, hogy a hatósági leskelődők meglehetősen „részrehajlóan” vizsgálják az utcát: a kiszemelt személyek 40 százaléka csak kisebbségi hovatartozása okán kerül az érdeklődés fókuszába. Átlagosan kétszer gyakrabban közelítenek rá színes bőrűekre, főként fiatalokra, mint fehérekre, s az előbbieket jóval hosszabb ideig kísérik figyelemmel a monitorokon. A brit rendőrség szerint a buszokra is felszerelt kamerák növelik a békés polgárok biztonságérzetét, ám a közvélemény-kutatások szerint a megkérdezettek fele úgy véli, nem helyes sem magáncégeknek, sem a rend őreinek szabad kezet adni, hogy nyilvános helyeket kamerákkal tűzdeljenek tele. A felmérésekben részt vettek kétharmada úgy vélte, senki sem lehet biztos abban, hogy ezek a képek nem kerülnek rossz kezekbe, s e kétkedők fele azt is feltételezi, hogy adott esetben a kormány az állampolgárok ellenőrzésére is felhasználná az így nyert adatokat. Igaz, mindezek ellenére csak minden tizedik megkérdezett mondta azt, hogy a zártláncú megfigyelést be kellene tiltani. A magánszféra védelmét zászlajára tűző, londoni székhelyű civil szervezet, a Privacy International minden évben, több kategóriában is kiosztja a Nagy Testvér-díjat. Nemcsak a legindiszkrétebb állami és magánszervezet kaphat ilyet, hanem a privát szférába beavatkozó közalkalmazotti életművet is „jutalmaznak”. Aki elnyeri a díjat, az emberi fejen taposó bakancsot ábrázoló kisplasztikát - amely George Orwell 1984 című könyvére utal, ahol az elnyomószervezet, a Nagy Testvér a polgárok minden rezdülését figyeli -, az nemhogy a vitrinjébe nem teszi, de rendszerint az ünnepélyes átadáson sem jelenik meg. Az idén tavasszal a floridai Tampa város kapta meg e cseppet sem hízelgő díjat annak a high-tech kamerarendszernek az elismeréseként, amellyel felszerelte közterületeit. A digitális rendszert működtető 30 ezer dolláros szoftverprogram képes arra, hogy a parkokban, forgalmas csomópontokban felszerelt kamerák előtt elhaladók arcát 80 ponton - elsősorban az orra és a szemekre koncentrálva - összevesse a városi rendőrség 30 ezer képből álló bűnügyi nyilvántartásával, s jelezze, ha körözött személy bukkan fel. Hasonló kísérleti rendszerek már működnek amerikai kaszinókban a hamiskártyások távol tartására, valamint pénzkiadó automatáknál, s az USA számos városában „hagyományos”, úgynevezett zártláncú tévérendszerek segítségével figyeli a rendőrség a forgalmas közterületeket. New York belvárosában, Manhattanben például 5 ezer ilyen rendőrségi „szem” követi a gyalogosokat, Baltimore-ban pedig a vállalkozók, a helyi önkormányzat és a rendőrség összefogásával most dolgoznak azon, hogy megfigyelőrendszert állítsanak fel. A kaliforniai Oaklandban más a módi: ott csak vállalatok és háztulajdonosok kamerái pásztázzák a portájuk előtti útszakaszokat, de ha bűncselekmény történik, a felvételeket átadják a rendőrségnek és a bíróságnak, amely el is fogadja azokat bizonyítékként. Kanadában viszont George Radwanski adatvédelmi biztos éppen a közelmúltban ítélte törvényellenesnek, hogy magáncégek megfigyelő kamerákat helyezzenek az utcára, s az ügyfél kívánságára, például a bankokban is kötelesek kikapcsolni a rá irányuló képrögzítőket. Mindez a rendőrséget nem érinti, értelmezték a döntést Torontóban, Winnipegben és Sudburyben is. Utóbbi városban Kanadában elsőként, 1996-ban szereltek fel zártláncú kamerákat, s azóta 36 százalékkal csökkent a rablások és erőszakos cselekmények száma. „Meg kell találni az egyensúlyt a szabadság és a biztonság között” - figyelmeztetett egy rádióinterjúban Peter Grabosky, az ausztrál kriminológiai intézet igazgatója, aki szerint a bűnüldözők munkáját segítő újabb és újabb technikai eszközök, idővel ugyanolyan megszokottá és hétköznapivá, egyszersmind kijátszhatóvá válnak, mint a repülőtereken a fémdetektor és a csomagátvilágító. Szingapúrban például a járműforgalom ellenőrzésére és a szemetelés megakadályozására kémlelik videoszemek az utcákat, Izraelben érthetően nem a csikk-hajigálókkal törődnek, hanem biztonsági célokat szolgálnak a közterületeken sűrűn elhelyezett kamerák. Franciaországban Vaulx-En-Velin városa volt az első, amely az egész települést behálózta kamerákkal a külvárosi részekkel együtt, kiérdemelve a tavalyi Nagy Testvér-díjak egyikét, míg a másikat az ugyancsak francia Logiciel VSIS vállalat kapta, amely öt éve fejleszt arcfelismerő intelligens kamerarendszereket.
__label__kiállítás 0.607673 __label__világkiállítás 0.422515 __label__kultúra 0.314061 __label__építészet 0.063725 __label__idegenforgalom 0.0433758 __label__történelem 0.0384762 __label__képzőművészet 0.0341104 __label__nemzetpropaganda 0.0259674 __label__népművészet 0.0251888 __label__múzeum 0.0149671 $$$ __label__geography__kína 1.00001 __label__világkiállítás 0.798197 __label__kiállítás 0.749097 __label__geography__sanghaj 0.468801 __label__építészet 0.115971 __label__geography__tajvan 0.0953595 __label__nemzetpropaganda 0.0827073 __label__kultúra 0.0758682 __label__történelem 0.061886 __label__geography__németország 0.0488678 $$$ __label__gazdaság __label__világkiállítás geography__kína geography__sanghaj genre__cikk author__bedő@@iván year__2010 $$$ SANGHAJI VILÁGKIÁLLÍTÁS, Expón állnak $$$ SANGHAJI VILÁGKIÁLLÍTÁS Expón állnak A házigazda kínaiak nagyságát is demonstráló, nem teljesen politikamentes világkiállítás Sanghajban egyre nagyobb tömegeket vonz. Kisajátították Hugyecz Lászlót – csodálkozhat rá a látogató a sanghaji világkiállítás szlovák pavilonjában látható táblára és vetített képes bemutatóra. Híres szlovák építészként büszkélkednek azzal a besztercebányai születésű magyar alkotóval, aki több mint hatvan épületével – art deco, bauhaus és modernista házakkal – nyomta rá bélyegét a kínai metropolis arculatára a múlt század 30-as éveiben (HVG, 2008. január 19.). Bár feltehető, hogy a kínai látogatók többségének föl sem tűnik a csúsztatás, a közeli magyar pavilon illetékesei már az előkészületek közepette megpróbáltak kompromisszumos megoldásra jutni – például Hugyeczet közösen bemutatni – szlovák kollégáikkal. Ők azonban elzárkóztak. „Már nem foglalkozunk ezzel” – mondta a HVG-nek a magyar pavilon helyettes vezetője, Szöllősi Katalin. A magyarok a kulturális vetélkedésben inkább úgy vették fel a kesztyűt, hogy a sanghaji magyar konzulátussal együtt meggyőztek egy kínai utazási irodát, szervezzen Hugyecz-túrákat a belvárosban, bemutatandó a magyar építész munkásságát. Hamarosan Hugyecz-honlapot is indítanak angolul és kínaiul. A május eleje óta nyitva tartó világkiállítás témájához, a jobb város, jobb élet jelszóhoz mindenesetre passzol a neves építész felidézése. Annál is inkább, mert több pavilon is legfeljebb az efféle kiállításokon szinte szabványnak számító országimázsfilmmel és termékbemutatókkal rukkol elő. A finnek például a skandináv dizájn szép darabjait mutatják be, de a formatervezett evőeszközöknek és gyerekjátékoknak nem sok közük van a városok élhetőségéhez. A cseh pavilon központjában a Károly híd egyik szobrának a másolata áll. Talapzatán a domborművet a látogatók ugyanúgy simára koptatják, mint az eredetit Prágában a turisták. Igaz, a cseheknek volt bátorságuk ahhoz a fricskához is, hogy akik a valódi városi életet keresnék, belebotlanak egy összegraffitizett metróaluljáróba és egy lepukkant pattogatottkukorica-árudába. A fő témához kapcsolódó pavilonok viszont nem örvendenek túl nagy népszerűségnek. Kevés látogató ül fel az elektromos buszokra, hogy a Huangpu folyó alatti alagúton átkeljen az expó másik felébe, és a közművesítés izgalmaira koncentráljon. A szervezők azzal igyekeznek odaterelni a forgalmat, hogy e bemutatók meglátogatásáért újabban pontokat adnak, és akinek tíz összegyűlik, az belépőt kap a kínai pavilonba. Ez nagy kincs, mivel a kínaiak elsősorban saját kiállításuk megtekintéséért tülekednek, olyannyira, hogy már a sorbaálláshoz is előjegyzés kell. A kínai pavilonnál magasabbat senki sem építhetett, és ez lesz az egyetlen nemzeti pavilon, amelyet az expó után sem bontanak le. A kínaiak leginkább saját maguknak szervezték ezt a világkiállítást – magyarázta a HVG-nek Mohr Richárd Kína-szakértő, az expó magyar kormánybiztosának helyettese. Ottjártunkkor, június elején valóban csak elvétve lehetett külföldieket látni a tömegben. A tömeg pedig egyre nő. Míg az első napokban mintha elmaradoztak volna a látogatók, május utolsó hétvégéjén már napi félmillióval állították be az eddigi rekordot. A végcél az expók történetének legnagyobb látogatottsága, 70 millió ember. Ez 12-szer annyi lenne, mint legutóbb 2008-ban, a spanyol Zaragozában. Nem kétséges – véli Mohr –, hogy a kínaiak bármi áron teljesíteni fogják ezt a tervszámot. Eddig 40 millió jegyet adtak el, és az első hónapban 8 millióan léptek be a kapukon. Körülbelül minden tizedik látogató fölkeresi a magyar pavilont is, amelynek koncepciója – egy magyar találmány, a Gömböc bemutatása és szinte semmi más – továbbra is vitákat kelt, de annyi bizonyos, hogy az országimázsos, termékbemutatós pavilonoktól feltűnően eltér. Igaz, a látogatók legföljebb akkor tudhatják meg, hol van Magyarország és mit illik tudni róla, ha rákérdeznek. A növekvő tömeget nem mindig könnyű kezelni. Május végén egy dél-koreai popbanda ingyenes koncertje előtt fajult tettlegességig a tülekedés – panaszolta a China Daily napilap. Néhány héttel korábban a müncheni Süddeutsche Zeitung arról számolt be, hogy a feldühödött sokadalom a földből kitépett virágokkal dobálta meg a német pavilont, és lenácizta az alkalmazottakat, mert a mozgássérültek sem juthattak be soron kívül. Az első napokban dulakodás és szitkozódás volt tapasztalható a szintén kedvelt svájci és angol pavilon környékén is. Ezek azonban kivételek, mert a kínaiak türelmes sorban állók – a május végi hétvégén a Shanghai Daily napilap szerint az egyik legnépszerűbbnek számító pavilon, a szaúd-arábiai előtt nyolc óra hosszat kellett várakozni –, és ha mégis feszültség támadna, hamar a helyszínen teremnek a rendfenntartók. Segíthet az is, hogy mobiltelefonon lehívható, mennyi ideig kell ácsorogni a legforgalmasabb pavilonokhoz. Kisebb a tömeg azokon a kiállításokon, ahol Kína pártfogoltjainak, a külvilágban inkább lator államoknak, a gonosz tengelyeként minősített országoknak adnak propagandalehetőséget – hírek szerint kínai támogatással. Jelen van Mianmar az expó egyik néptelen csücskében, valamint Szudán és Zimbabwe a közös afrikai pavilonban. Észak-Korea most először vesz részt világkiállításon. Közvetlen szomszédja Irán. Ottjártunkkor azonnal be lehetett jutni mindkét pavilonba, és odabent nem sok izgalom fogadja az érdeklődőt. Az irániaknál már újonnan is porosnak tűnő műszerek és gyógyszeres dobozok hivatottak az ipar fejlettségét bemutatni. A galérián a szó szoros értelmében perzsavásárt rendeztek be, szőnyegekkel és olajfestménynek ható cicás, szarvasos vagy madaras szövött képekkel. A koreaiak az önerőre támaszkodás ideológiája, a Dzsucse phenjani emlékművének másolatán kívül csak tévéképernyőket helyeztek el, a filmek lakótelepeket és boldogan táncoló fiatalokat szerepeltetnek. Ez a felfogás nem áll nagyon távol a vendéglátókétól. Ha a kínai bemutató megközelíthetetlennek bizonyult is, a pavilon aljában a tartományi kiállítások közül a pekingit megtekinthettük. Az aprócska teremben felemelő filmet vetítenek a főváros szépségeiről és gondtalan életéről. A látogató elgondolkodhat azonban, vajon miért tartja fontosnak a feltörekvő ország feltörekvő fővárosa, hogy a másik kivetítőn folyamatosan díszszemlén masírozó egyenruhásokat mutasson be. BEDŐ IVÁN / SANGHAJ
__label__iparjogvédelem 0.129413 __label__versenyszabályozás 0.0433758 __label__márka 0.0341104 __label__ipar 0.0267693 __label__játékipar 0.0197291 __label__fúzió 0.0179962 __label__szeszipar 0.0169249 __label__kozmetikai@@ipar 0.0132328 __label__fogyasztóvédelem 0.0100236 __label__söripar 0.00807199 $$$ __label__geography__usa 0.637041 __label__geography__hollandia 0.492198 __label__fúzió 0.453272 __label__iparjogvédelem 0.307368 __label__márka 0.100889 __label__versenyszabályozás 0.0675567 __label__ipar 0.0600966 __label__kereskedelem 0.0267693 __label__organization__michelin 0.0197291 __label__organization__bacardi 0.0128312 $$$ __label__iparjogvédelem __label__kozmetikai@@ipar geography__usa organization__gillette organization__schick-wilkinson@@sword genre__cikk year__2003 $$$ GILLETTE-SCHICK BOROTVAHÁBORÚ, Pengeváltás $$$ GILLETTE-SCHICK BOROTVAHÁBORÚ Pengeváltás Heves szabadalmi vita robbant ki a nemzetközi borotvapiac két óriáscége, a Gillette és a Schick-Wilkinson Sword között. Azt még nem tudni, ki kerül ki győztesen a jogi útra terelt csatából, de a tét nagy: dollármilliárdokról van szó. A legalaposabban és a legsimábban lehet vele megborotválkozni - ezzel a reklámszöveggel dobta piacra a minap az amerikai Schick-Wilkinson Sword cég legújabb borotváját, a Quattrót. A négypengés szőrtelenítőtől az amerikai cég azt reméli, hogy tolongani fognak érte a vevők, és így jókora hányadot szakíthat ki a borotvapiacból. Ám az is megeshet, hogy a cég csúnyán ráfizet a világújdonságra. A nemzetközi borotvapiac első számú szereplője, a szintén amerikai Gillette Co. ugyanis azt állítja: a Schick egyszerűen lekoppintotta az általa méregdrágán kifejlesztett és szabadalmi oltalommal védett borotvatechnikát. A Gillette ezért már augusztus végén - a Quattro bemutatása után, de még az új készülék piaci bevezetése előtt - beperelte szabadalombitorlásért a Schick anyavállalatát, az Energizer Holdings céget. Egyben olyan bírói végzést sürgetett, hogy azonnal tiltsák be az új önborotva forgalmazását. Ezt azonban nem sikerült kierőszakolnia, az első meghallgatások csak november elején kezdődnek az illetékes bostoni bíróságon - így a Schick egyelőre zavartalanul árusíthatja a Quattrót. A borotvacsata előzményei jó öt évvel ezelőttre nyúlnak vissza. A Gillette - a korábbi kétpengés Sensor továbbfejlesztett változataként - 1998-ban dobta piacra a hárompengés Mach3 borotvát. A „férfiasan tökéletesként” reklámozott vágószerszám, majd annak javított változata, a Mach3Turbo kifejlesztésébe hatévi kutatómunkát és mintegy 1 milliárd dollárt öltek bele. Az új generációs borotva egyik nagy újdonsága a kicentizett pengeállás, amit a Gillette több mint ötven különféle szabadalommal védett le. A borotvaüzletben addig szokatlanul nagy befektetés megérte: csupán a Mach3 és a Turbo, továbbá a 2001-ben kihozott, szintén hárompengés Venus női borotva tavaly kétmilliárd dollár bevételt fialt a Gillette-nek, amely 8,4 milliárd dolláros összforgalom után 1,2 milliárdos eredményt könyvelhetett el. Eközben persze a Schick sem ült karba tett kézzel. Tavaly áprilisban megjelent hárompengés készülékével, az XtremeIII-mal, majd az idén tavasszal az Intuition névre keresztelt nő hárompengéssel. A kihívásra a Gillette azzal válaszolt, hogy jövő tavasszal megjelenik a Venus feljavított változata, a Venus Divine. A Quattróban azonban a Gillette a korábbinál komolyabb veszélyt látott, és az addig is heves piaci küzdelem új fordulatot vett. A Gillette szabadalomsértéssel vádolta meg a Schicket: „a Quattro szemérmetlen lopás” - állítja a Gillette kommunikációs igazgatója, Michele Szynal. „Teljesen mindegy, hány penge van a borotvában, a lényeg a pengék elhelyezése” - érvelt Szynal a minap a londoni Sunday Telegraph hasábjain a szabadalmi leírásaikban részletezett pengetechnikára utalva. A Schick természetesen vehemensen tagadja a szabadalomsértést, miközben a piaci megfigyelők azt is megjegyzik: a Gillette évszázados története során (HVG, 1993. január 30.) most először került szembe az üzleti birodalmát alapjaiban kikezdő riválissal. Igaz ugyan, hogy a 200 országban jelen lévő cég a nemzetközi borotvapiac mintegy 70 százalékát ellenőrzi, de a 18 százalékos részesedésű Schick - a francia Bic 6 százaléka mellett - egyre inkább veszélyezteti a Gillette korábban rendíthetetlennek hitt pozícióit. A két cég közti verseny nemcsak a borotvaüzletben éles. A Gillette érdekeltségébe tartozik a konyhai felszereléseiről ismert Braun és az Oral B szájápolási termékcsoport mellett az elemgyártó Duracell is, amely az Egyesült Államokban a maga területén ugyancsak piacvezető. A Schick piaci fellépése azután vált még inkább agresszívvá, hogy ez év márciusában a második legnagyobb amerikai elemgyártó, az Energizer Holdings 930 millió dollárért megvette a Schicket a Pfizer gyógyszergyártó óriáscégtől. A felvásárlás mögött az a nyilvánvaló megfontolás húzódott, hogy az elemek harca mellett a borotvafronton is élezzék a versenyt. Az Energizer azonban még így is eltörpül a Gillette mellett: tavalyi forgalma 1,7 milliárd dollár, nyeresége 186 millió dollár volt. Bár a szabadalmi per még el sem kezdődött, az elemzők máris az ügy végkimenetelét találgatják. Ha a Schick veszít, elbúcsúzhat a Quattro eladásaiból remélt bevételektől. Ellenkező esetben viszont a Gillette-et kötelezik kártérítésre a Schick kereskedelmi hírnévének megsértéséért. Annyi biztos, hogy a per hosszú és költséges lesz, és tétje akár több milliárd dollár is lehet. Megfigyelők emlékeztetnek rá, hogy 1990-ben, 14 éves bírósági tárgyalássorozat után 900 millió dolláros kártérítésre kötelezték a Kodak fényképezőgépgyárat, mert megsértette a Polaroidnak az azonnali fényképkészítési eljárásához fűződő jogait. A Kodak tényleges vesztesége azonban ennél jóval nagyobb volt, mivel ebben nem szerepelt sem a perköltség, sem az eladott kamerák visszavásárlásának tetemes összege.
__label__televízió 1.00001 __label__média 0.993317 __label__elektronikus@@sajtó 0.973251 __label__kereskedelmi@@televízió 0.952584 __label__kábeltelevízió 0.0433758 __label__szórakoztatóipar 0.0311538 __label__szórakoztató@@elektronika 0.0229874 __label__szerencsejáték 0.019134 __label__filmgyártás 0.019134 __label__műholdas@@műsorszórás 0.0169249 $$$ __label__televízió 1.00001 __label__geography__magyarország 1.00001 __label__média 0.996527 __label__kereskedelmi@@televízió 0.985506 __label__organization__tv-2 0.962683 __label__elektronikus@@sajtó 0.917313 __label__person__andrew 0.870607 __label__person__vajna 0.665421 __label__organization__rtl@@klub 0.399822 __label__organization__hír@@tv 0.196836 $$$ __label__kereskedelmi@@televízió __label__kultúra __label__művészet __label__színház __label__televízió geography__magyarország genre__cikk genre__keretes year__2011 $$$ Kivételes vándorlás $$$ Kivételes vándorlás A Beugró első adását 2007. december 31-én vetítették, de hamarosan kicserélődött a Tv2 vezetősége, így a sorozatot levették a képernyőről, még mielőtt bizonyíthatott volna. Az sem segített, hogy a nézők tiltakozó petíciót szerveztek a megszüntetés ellen. Ritkaság, hogy egy program a kereskedelmi televíziók és a közszolgálati csatorna között ingázzék, a Beugró e kivételek közé tartozik. Átkerült ugyanis a Magyar Televízióhoz, ahol két szezont ért meg, de a köztévé pénzhiány miatt nem tudta tovább finanszírozni. Az RTL Klub is megpróbálkozott a sorozattal, amely a cég fiókcsatornáján, a Cool Tv-n kötött ki. Az idei év újabb változást hozott, és Beugró Plusz címen a Viasat 3-on a sorozat alkotói ismét nekiveselkedhettek a nézők meghódításának. A történet pikantériája, hogy a Viasat 3 mostani kreatív igazgatója Kereszty Gábor, aki annak idején a Tv2-n adásba engedte a rögtönzéses helyzetgyakorlatokat. A Beugrónak 180 ezer rajongója van a Facebookon, eddig hét szezont teljesített különböző csatornákon. Kapitány Iván producer úgy gondolja, hogy a mostani szériával elmentek addig a határig, amíg a műsor elviseli a „kereskedelmi tévésítést”. Szerencsésnek tűnik a sorozat szabályonkívülisége, vagyis a közszolgálati tévében kereskedelmi jellegűnek sorolják be, a kereskedelmi adókon viszont intellektuálisabb annál, mint amit az ilyen típusú csatornák megkövetelnek. Így a Beugró akkor is fontos lehet egy csatornának, ha anyagilag kevesebbet hoz, mint egy átlagos kommersz műsor.
__label__közbiztonság 0.201823 __label__bűnüldözés 0.125933 __label__politika 0.0566624 __label__bűnmegelőzés 0.0259674 __label__közigazgatás 0.0222962 __label__társadalom 0.019134 __label__magánnyomozás 0.019134 __label__polgárőrség 0.0179962 __label__közterület 0.0136468 __label__biztonsági@@szolgálat 0.0124417 $$$ __label__geography__magyarország 1.00001 __label__jog 0.600198 __label__bűnüldözés 0.250923 __label__közbiztonság 0.100889 __label__biztonsági@@szolgálat 0.0503406 __label__magánnyomozás 0.0474359 __label__jogalkotás 0.0373369 __label__politika 0.0244331 __label__polgárőrség 0.0216253 __label__büntetőjog 0.0197291 $$$ __label__bűnmegelőzés __label__bűnüldözés __label__közbiztonság __label__rendőrség geography__magyarország genre__vélemény author__jármy@@tibor year__2010 $$$ Termékprobléma $$$ Termékprobléma Néhány éve hallottam egy médiagurutól, hogy a miniszterelnök számon kérte rajta, miért elégedetlenek az emberek kormánya intézkedéseivel. A szemébe nézve azt felelte: – Miniszterelnök úr, termékprobléma van! – Micsoda? – kérdezte meghökkenve a miniszterelnök. – Termékprobléma! Azaz nincs termék, nincs semmilyen teljesítmény, amit eladhatnék mint terméket. Bár nem lenne helyes azt sugallni, amit egykori miniszterelnökünk kiáltott a szélbe – „ami itt van, az minden, csak nem közbiztonság” –, de tény: ma Magyarországon a rendőrséggel hasonló termékproblémája van a köznek. Fogadjuk el, hogy a közbiztonság sajátos kooperációs termék, előállításához minden állami és közszereplőnek tennie kell valamit. Az alkotmány garantálja ugyan a közbiztonsághoz való jogot, de ahhoz, hogy ez ne csak puszta deklaráció maradjon, a felelős döntéseknek, felelős vállalásoknak, egyéni és intézményi kötelmeknek találkozniuk kell. Vegyük sorra! A politikának garantálnia kell a konszenzust a közbiztonság kérdésében, szakmailag korszerű, innovatív rendészeti politikát követve és elfogadva, amelyben nem üres szlogenek és rendőrségi pr-akciók szerepelnek fejezetcímekként. A végrehajtó hatalom legnagyobb erőszak-monopóliuma birtokosának, a rendőrségnek szakítania kell a statisztikai szemellenzővel, meg kell szabadulnia a feltétlen politikai hűségeskü hályogától, a felső vezetői opportunizmustól ahhoz, hogy szép, új világunkat ne csak jól lássa, de képes legyen önállóan láttatni is. A közbiztonság helyi közügy, helyben (is) áldozat- és felelősségvállalást követel. A helyi bűnözési attitűdök legjobb ismerője a helyi rendőrség és a helyi önkormányzat. Az önkormányzati törvény szándékosan nem cizellálja a helyhatóságok szerepét a közbiztonság megteremtésében, ám közülük a bölcsebbek már korábban felismerték ezt, partnerségi viszonyt teremtve polgárőrökkel, közterület-felügyelőkkel. A polgároknak pedig szembesülniük kell azzal, hogy aki szegény, az a legszegényebb. Fázósságát télen falopással vagy hétvégiház-betöréssel enyhíti, ezért száz forint védelmére legalább tíz forintot áldozni kell. Vasráccsal vagy szomszédfigyelővel, de kell. Nem csak Európára, Magyarországra is igaz, hogy a közeljövő számos olyan globalizációs, migrációs, etnikai és egyéb feszültséget hordoz magában, amelyeket az európai közösségnek vagy épp a nemzetállamoknak közbiztonsági erőkoncentrációval enyhíteniük kell, ebben pedig a magánrendészet szerepe növekszik majd. Nem az állami monopóliumok akár részbeni átruházásáról van szó (bár az Egyesült Államokban bizonyos magánrendészeteket a rendőrségével közel azonos jogokkal ruháznak fel például bolti lopások esetén, de kizárólag az állami rendőrség megérkezéséig). Sokkal inkább arról, hogy – elsősorban a városi élet átalakulásával, a magán- és közterületek összemosódásával – számos olyan helyen is fenn kell tartani a biztonságot, ahol korábban nem volt szükség ilyen magas fokú állami közrendészeti gondoskodásra, ma viszont már a közrendészet vagy képtelen lenne ellátni azt a funkciót, vagy elsődlegesen nem is az ő feladata. Éppen ezért számolnunk érdemes a magánvállalkozások jövőbeni térnyerésével a biztonsági szektorban, amit meg kell hogy előzzön a szakma megtisztulása, felkészültségének és elkötelezettségének jelentős növekedése. Miért is kellene egy magánterületen (például társasházban), vagy épp félmagánterületen (például sportcsarnokban, bevásárlóközpontban, tömegrendezvények helyszínén) magánszemélyek vagy szervezetek rendezvényeit az állami rendőrségnek biztosítania? Vagy miért ne biztosíthatna egy magáncég egy magántulajdonosok lakta, magántulajdonban lévő ingatlant, ahol a lakók kizárólagos joga, hogy eldöntsék, kit és milyen feltételekkel engednek be? Miért ne biztosíthatna egy magáncég bármilyen rendezvényt, hiszen ennek másik oldalát, a magánrendezvények rendőri biztosításának (térítésért igénybe vehető szolgáltatás) lehetőségét a normaalkotó már megteremtette? A hangsúlyok és a garanciák nem a fogalmakon és a rendezvények típusán vagy azok szervezőinek alkotmány- vagy polgári jogi jogállásán, hanem a közhatalmi jogosítványok alkalmazásán vannak. Jelenleg – az egyéni és társas, aktív és egyéb tagokat is ideértve – több mint 137 ezer tagja van a személy- és vagyonőri kamarának (és a polgárőrségről még nem is szóltunk), jóval több, mint a rendészeti szerveknek. Ha tehát közbiztonsági „termékproblémánk” van, ne feledjük számba venni erőinket, kiegyensúlyozott kooperációt teremtve köztük a bűnözés, a bűnalkalmak csökkentéséért. JÁRMY TIBOR (A szerző Európa-jogász, rendészeti kutató)
__label__politika 0.979678 __label__pártpolitika 0.831153 __label__külpolitika 0.0216253 __label__történelem 0.0185566 __label__belpolitika 0.00832578 __label__szociáldemokrácia 0.00328306 __label__nacionalizmus 0.00187757 __label__korrupció 0.0010105 __label__országgyűlési@@képviselő 0.000513336 __label__liberalizmus 0.000482855 $$$ __label__geography__lengyelország 0.99963 __label__politika 0.99907 __label__pártpolitika 0.977724 __label__belpolitika 0.0980893 __label__geography__európai@@unió 0.0953595 __label__külpolitika 0.0534133 __label__person__tusk 0.0103382 __label__person__martin 0.00713143 __label__person__andrzej 0.00574025 __label__person__sikorski 0.0042088 $$$ __label__országgyűlés __label__politika geography__európai@@unió geography__lengyelország person__buzek person__jerzy organization__európai@@parlament genre__cikk genre__keretes year__2009 $$$ Jerzy Buzek: EP-elnökségre törő vegyész $$$ Jerzy Buzek: EP-elnökségre törő vegyész Először kerülhet kelet-közép-európai politikus a kontinens valamely fontos intézményének az élére, ha a jövő héten az Európai Parlament (EP) elnökévé választják a 69 éves Jerzy Buzek volt lengyel kormányfőt. Buzeket már korábban támogatásáról biztosította Angela Merkel német kancellár és Nicolas Sarkozy francia államfő, az EP legnagyobb frakcióját adó jobbközép Európai Néppárt hétvégi ülésén pedig visszalépett a jelöltségtől riválisa, az olasz Mario Mauro. Kanyargós úton vált politikussá Buzek. Az egykor Csehszlovákiához, ma Csehországhoz tartozó – de a Harmadik Birodalom által átmenetileg Lengyelországtól bekebelezett – Smilovicében született, majd a sziléziai Gliwicében szerzett vegyészmérnöki diplomát 1963-ban. Az akadémia ottani vegyészeti intézetében kezdett dolgozni, egyebek mellett a kén-dioxid tulajdonságait kutatta. Jó szimata volt a politikához is. Amikor 1972-ben ösztöndíja lejártával a Cambridge-i Egyetemen próbálták marasztalni, kollégái megdöbbenésére visszautasította az ajánlatot, mert haza akart menni, mondván, ha valahol megbukik a szocializmus, akkor az Lengyelországban lesz, és abból ő nem akar kimaradni. A katolikus Lengyelországban az alig 80 ezres luteránus közösséghez tartozó Buzeket is lenyűgözte a lengyel származású II. János Pál pápa 1979-es látogatása, és amikor 1980-ban megalakult a Szolidaritás, lelkes aktivistája lett. Szervezőkészségét hamar felismerték, és a szakszervezet 1981-es kongresszusán már levezető elnök volt. A szükségállapot bevezetése után visszament az intézetébe, de Karol álnéven részt vett a Szolidaritás illegális működtetésében. Később megvádolták, hogy a letartóztatást csak kollaborációval kerülte el, ám ezt tagadta, és dokumentumok sem kerültek elő róla. Öt évvel idősebb, szintén vegyész felesége, Ludgarda viszont elismerte, hogy amikor 1985-ben – azóta színésznő – Agata lányukkal Németországba mentek életmentő műtétre, a kiutazásért cserében Buzek felhagyott az illegális tevékenységgel. A rendszerváltás vegyészként érte, és a politika szele csak hét évvel később legyintette meg újra, amikor megbízták a volt szakszervezet egyik reinkarnációjaként párttá összekovácsolt Szolidaritás Választási Akció gazdasági programjának a kidolgozásával. A párt 1997-es győzelme után spanyolországi nyaralása idején kapta a miniszterelnöki felkérést, és nagy lendülettel vágott bele a kormányzásba. Négy évig bírta, ám a liberális Szabadság Uniójával alkotott koalíció szétesett, a beindított reformok megfeneklettek, több minisztere korrupciós botrányba keveredett, a párt pedig 2001-ben megsemmisítő vereséget szenvedett. Hazájában nem politizált tovább, ám a kormányzó jobbközép Polgári Platform színeiben 2004-ben és az idén is a legtöbb lengyelországi szavazattal választották EP-képviselővé.
__label__politika 1.00001 __label__társadalom 0.989996 __label__idegengyűlölet 0.437833 __label__belpolitika 0.362979 __label__rasszizmus 0.136618 __label__szociológia 0.0197291 __label__szociáldemokrácia 0.019134 __label__fasizmus 0.019134 __label__hungarizmus 0.0179962 __label__bevándorlás 0.016413 $$$ __label__politika 1.00001 __label__társadalom 0.976321 __label__geography__magyarország 0.909917 __label__geography__európa 0.754925 __label__organization__political@@capital@@kft. 0.44554 __label__idegengyűlölet 0.314061 __label__organization__medián@@kft. 0.140346 __label__rasszizmus 0.0827073 __label__organization__tárki 0.0716012 __label__politológia 0.063725 $$$ __label__antiszemitizmus __label__idegengyűlölet __label__politika __label__rasszizmus __label__társadalom geography__európa geography__magyarország organization__political@@capital@@kft. genre__cikk genre__közvélemény-kutatás author__juhász@@attila author__krekó@@péter author__molnár@@csaba@@(political@@capital) year__2012 $$$ Változó igény a szélsőjobbra, Eljátszott konszolidáció $$$ Változó igény a szélsőjobbra Eljátszott konszolidáció A szélsőjobb továbbra is elsősorban a kelet-európai demokráciákra jelenthet veszélyt; Magyarországon különösen erős a politikai intézményekbe vetett bizalom hektikussága – derül ki a Political Capital szélsőjobboldali eszmék iránti társadalmi keresletet mérő indexe, a Derex friss adataiból. Leegyszerűsítő az a gyakran hangoztatott nézet, hogy a gazdasági válság Európa-szerte felerősítette a szélsőjobboldali – soviniszta, autoriter, rendszerellenes – politika iránti társadalmi igényt. Az ezt jelző index, a Derex két évvel ezelőtti első publikálása (HVG, 2010. február 13.) óta megfordultak az európai trendek. Nyugat-Európában gyengén emelkedett a szélsőjobboldal iránti vonzódás, Kelet-Európában viszont csökken. A dinamikában bekövetkezett átalakulás nem változtat azonban a lényegen, hogy a kelet-európai országokban továbbra is jóval erősebb a szélsőjobboldali eszmék iránti kereslet, mint Nyugat-Európában. A posztszocialista országokban nagyobb a rendszerellenesség, azaz kisebb a demokratikus politikai intézményekbe vetett bizalom, jellemzőbb a tradicionalista-tekintélyelvű jobboldali értékorientáció, a várakozásokat illetően pedig magasabb értékeket mutat a félelem és a pesszimizmus. A legkisebb különbség az előítéletességben és az úgynevezett jóléti sovinizmusban mutatkozik, tekintve, hogy ez a bevándorlókkal kapcsolatos társadalmi konfliktusok miatt Nyugat-Európában is egyre növekszik. Az is szembeötlő, hogy a Kelet–Nyugat törésvonal mellett továbbra is fontos az Észak–Dél különbségtétel (lásd ábránkat). Portugália esetében például 2011-re jelentősen, 4 százalékponttal nőtt az index, Görögországban pedig már – az utolsó ottani adatfelvétel idején – 2009-ben is a lakosság 17 százaléka volt szélsőjobboldali attitűdökkel jellemezhető, és ez az arány azóta nagy valószínűséggel tovább emelkedett. A kelet- és dél-európai társadalmak szélsőjobb iránti erősebb hajlamát az összesített és az egyes alindexek szerint felállított rangsorok is jól mutatják. A legmérsékeltebbek továbbra is Észak- és Nyugat-Európa (köztük a Benelux államok) társadalmai, annak ellenére, hogy ott is több helyen tapasztalható az előítéletesség erősödése az utóbbi években (Belgium, Finnország, Hollandia). Portugália, Görögország vagy a korábbiakhoz képest ugyancsak magasabb Derex-értéket mutató Spanyolország példáját tekintve könnyű lenne a gazdasági válság hatására fogni a szélsőjobboldalra nyitás növekedését. Látni kell azonban, hogy összeurópai szinten az utóbbi évek egyre inkább általánossá váló krízise ellenére sem nőtt jelentősen a szélsőjobboldal iránti társadalmi vonzódás. Így továbbra sem látszanak alátámaszthatónak azok az elméletek, amelyek kizárólag a gazdasági szempontokat hangsúlyozzák a szélsőjobboldal társadalmi támogatottságának változása kapcsán. A Derex ennél mélyebb okokra visszavezethető társadalmi attitűdöket tükröz: a szélsőjobboldali eszmék ott bizonyulnak a legvonzóbbaknak, ahol korábban diktatórikus vagy autoriter politikai rendszerek tartósan formálták a társadalom karakterét. Az index érzékeny a gyors politikai változásokra is, ami főként a politikai intézményekbe vetett bizalmat illetően látható. A mutató alapjául szolgáló, 2003 óta tartó adatfelvételek közül a legalább háromban vizsgált 23 országból 16-nál a rendszerellenesség mutatta a legnagyobb változékonyságot, a mértéke pedig különösen a posztszocialista országokban magas. Mindez azt jelenti, hogy ezekben az államokban a társadalom jelentős része – aktuális hangulatától vezetve – könnyedén változtatja a politikai intézmények iránti bizalmát. Azaz az ottani politikai rendszereknek nincs olyan szilárd alapjuk, mint a fejlettebb demokráciákban, így a közhangulat romlásának következtében a politikai berendezkedés egésze megremeghet. Különösen látványos ez Magyarország esetében, ahol, a közvélemény „szalmalángtermészetének” megfelelően, a főleg kormányváltásoknál tapasztalható hirtelen bizalmi fellángolásokat hatalmas kiábrándulások követik. Ez az oka annak is, hogy nálunk összességében 21-ről 11 százalékra csökkent azok aránya, akik különösen fogékonyak a szélsőjobboldali eszmékre és politikai üzenetekre. Az adatfelvétel ugyanis 2010 őszén történt, az önkormányzati választások időszakában, amikor a frissen hatalomra került Fidesz és a kormány támogatottsága a csúcson volt, a választók többsége pedig – kivételes módon – úgy gondolta, hogy az országban jó irányba mennek a dolgok. Azóta az általános elégedetlenség és az intézményekkel szembeni bizalmatlanság a kutatások (például a Medián felmérései) szerint ismét visszaállt a korábbi magas szintre. Ráadásul a pozitív közhangulatban végzett adatfelvételkor is csak a rendszerellenesség témájában beszélhettünk lényeges javulásról. A többi alindexet tekintve 2010 őszén a 16 év feletti lakosság 48 százaléka volt szélsőségesen előítéletes, 32 százaléka pedig erős jobboldali értékorientációval volt jellemezhető. Ebben a két kategóriában Magyarország továbbra is dobogós: a második legelőítéletesebb és a harmadik leginkább jobboldali a felmérésben szereplők közül. Mindezek alapján két következtetést vonhatunk le. Egyrészt, hogy Magyarországon extrém nagy kilengéseket mutat a politikai intézményekbe vetett bizalom. Ez a hektikusság (amely az esetek többségében rendkívül nagy bizalmatlanságba csap át) önmagában is veszélyforrás, mivel kedvezhet a hirtelen hangulatállapotokat meglovagoló szélsőséges politikai erőknek. Másrészt pedig, hogy kormányzása kezdetén a Fidesznek kiváló lehetősége lett volna a hazai közvélemény szélsőségességének mérséklésére, a demokratikus attitűdök megszilárdítására, valódi konszolidációra, ám ezt a lehetőséget elmulasztotta. Ennek fényében – a HVG-ben nemrég megjelent Kis János-véleményt kiegészítve (HVG, 2012. február 18.) – elmondható, hogy a kormány által stabilizálni kívánt új politikai berendezkedés tényleges konszolidációjához jelenleg hiányozni látszanak a társadalmi feltételek. Nem azért, mert a magyar társadalom túlzottan ragaszkodik korábbi intézményeihez, hanem mert stabilan nem kötődik semmiféle politikai berendezkedéshez, és az intézmények iránti bizalma a gyorsan változó politikai közhangulattól függ. JUHÁSZ ATTILA, KREKÓ PÉTER, MOLNÁR CSABA
__label__belpolitika 0.997209 __label__pártpolitika 0.437833 __label__országgyűlési@@választás 0.152042 __label__politika 0.0600966 __label__választási@@kampány 0.0408557 __label__kormányalakítás 0.0145136 __label__kormány 0.0140736 __label__elnökválasztás 0.00971848 __label__szociáldemokrácia 0.0042088 __label__liberalizmus 0.00281093 $$$ __label__geography__németország 1.00001 __label__belpolitika 0.998911 __label__organization__spd 0.341593 __label__országgyűlési@@választás 0.262852 __label__organization__baloldal@@(németország) 0.0980893 __label__person__christian 0.090103 __label__person__martin 0.0758682 __label__organization__cdu 0.0656148 __label__person__horst 0.0583558 __label__organization__bundestag 0.0384762 $$$ __label__belpolitika __label__pártpolitika __label__politika geography__németország person__kraft person__hannelore organization__spd genre__cikk genre__keretes year__2012 $$$ Hannelore Kraft: a német szocdemek reménysége $$$ Hannelore Kraft: a német szocdemek reménysége Két lábbal a földön járó – ez a legjellemzőbb vonása Hannelore Kraft 51 éves német politikusnőnek, aki pártjával megnyerte a legnépesebb tartomány, a 18 milliós Észak-Rajna–Vesztfália parlamenti választását, s így a szociáldemokrata párt (SPD) első számú reménységévé nőtt fel. A ZDF állami televízió közvélemény-kutatásában népszerűségben már megelőzte Angela Merkel kancellárt is. Mással talán elszaladt volna a ló, de a ma is szülővárosában, Mühlheim an der Ruhrban, az anyjáéval szomszédos ikerházban élő Kraft rögtön elhessegette a csábítást. Kijelentette, hogy esze ágában sincs jövőre az SPD kancellárjelöltjeként ringbe szállni, őt öt évre választották meg tartományi miniszterelnöknek a Ruhr-vidék polgárai, s ennek a megbízásnak akar eleget tenni. Az egyszerű körülmények között felnőtt Hannelore Külzhammer – szülei a helyi közlekedési vállalatnál dolgoztak, a családban ő volt az első, aki gimnáziumba járt – nem politikusnak készült. Az érettségi után banktisztviselőnek állt, két év múlva beiratkozott az egyetemre is, és 28 évesen közgazdászdiplomát szerzett. Tanult a londoni King's College-ban, volt szakmai gyakorlaton francia banknál és svájci cégnél is. A diploma után a tartományi innovációs központban kapott állást tanácsadó-projektvezetőként, ahol le is húzott 12 évet, közvetlen tapasztalatokat is szerezve az elméletben elsajátított közgazdasági ismeretek mellé. 1992-ben ismerkedett meg férjével, aki mestervizsgás villanyszerelő. Ugyanabban az évben összeházasodtak, s megszületett a fiuk. Katolikus családban nevelkedett, de csak polgári házasságot kötött. Az SPD-be 33 évesen lépett be, tagja lett a kerületi pártvezetésnek, de csupán 2000-ben szánta rá magát, hogy politikus legyen, amikor képviselőjelöltként indult a tartományi parlamenti választáson. A szocdemek akkor már több mint három évtizede uralkodtak a Ruhr-vidéken, a választókerületét megnyerő Kraft így bekerült a düsseldorfi parlamentbe, ahol előbb az európai ügyek, majd 2002–2005 között a kutatási és tudományos ügyek miniszterének tisztét töltötte be Wolfgang Clement, illetve Peer Steinbrück, a későbbi szövetségi pénzügyminiszter kormányában. A 2005-ös nagy vereség után, amikor az SPD legyőzhetetlennek hitt férfiúi kénytelenek voltak átadni a hatalmat a kereszténydemokratáknak, a megújulást keresők a lózungokat mellőző, józan gondolkodású Kraftban látták az esélyt, s őt választották meg az ellenzékbe szorult párt frakcióvezetőjének. Ebben a minőségében már a szélesebb közvélemény számára is megmutatkoztak politikai hitvallásának alapvonásai: a társadalmi igazságosság jegyében szorgalmazta az oktatási rendszer nyitottabbá tételét, az egyetemi tandíj eltörlését, a kötelező minimálbér bevezetését. A 2010-es tartományi választásokon az SPD sokkal jobban szerepelt ugyan, mint öt évvel korábban, de még a Zöldekkel együtt sem tudott abszolút többséget szerezni. Kraft ekkor merészet húzott: kisebbségi kormányt alakított, s a következő két évben felváltva egyezett meg egy-egy törvényjavaslat támogatásáról a liberális FDP-vel, a kereszténydemokrata CDU-val vagy a Baloldallal. Aztán az idén tavasszal már nem egyezkedett. Látván az SPD és a Zöldek kedvező közvélemény-kutatási eredményeit, nem próbálta meg újabb alkukkal keresztülvinni a költségvetést, hanem pártjának élén maga is megszavazta a parlament feloszlatását és az előrehozott választásokat. Amit aztán meg is nyert. S azóta gondolják sokan úgy – nemcsak az SPD-ben és a politikai megfigyelők, hanem a közvélemény egy része is –, hogy ő lehetne jövő ősszel Merkel esélyes kihívója. Kraftnak most azonban – a tartományi kormány vezetésén kívül – más tervei vannak: esküvőre készül. A katolikus egyházból kilépett, s protestáns hitre áttért miniszterelnöknő most már templomban is örök hűséget kíván esküdni férjének. Mint elmondta, húsz évvel ezelőtt megfogadták egymásnak, hogy ha majd a fiuk nevelését befejezték, s még mindig együtt akarnak maradni, akkor oltár előtt is megújítják fogadalmukat. Hogy hol és mikor, azt titokban tartja a magánprogramjait egyébként is a család és a szűk baráti kör, valamint a kutyája társaságában töltő politikus.
__label__szállodaipar 0.867046 __label__történelem 0.546748 __label__idegenforgalom 0.268951 __label__katasztrófa 0.132974 __label__télisport 0.0420977 __label__városépítészet 0.0311538 __label__város 0.0222962 __label__sport 0.0216253 __label__múzeum 0.0113418 __label__szórakoztatóipar 0.0109969 $$$ __label__geography__németország 0.971574 __label__történelem 0.909917 __label__szállodaipar 0.355785 __label__person__hitler 0.320831 __label__person__adolf 0.233716 __label__múzeum 0.0953595 __label__idegenforgalom 0.0875738 __label__geography__madrid 0.0875738 __label__geography__olaszország 0.0675567 __label__geography__berlin 0.0503406 $$$ __label__ingatlan __label__szállodaipar __label__történelem geography__németország genre__cikk genre__keretes year__2005 $$$ Ötcsillagos sasfészek? $$$ Ötcsillagos sasfészek? Micsoda történelmi ízléstelenség, persze a luxusért mindent lehet - ez volt a vélemények egyik szélső pontja, míg a másik véglet szerint ugyan mit tehet a festői környezet arról, hogy 12 évig a náci hatalom nagyjainak kedvenc tartózkodási helye volt, kár lenne ezért örökre veszni hagyni a csodálatos hegyi panorámát. A pró és kontra vélemények végigkísérték az építkezést, és amikor a közelmúltban megnyílt Berchtesgadenben az Intercontinental szállodalánc legújabb hotelje, mintegy summázva ismét napvilágot láttak. Merthogy a világ legnagyobb szállodalánca nem akárhol építette az új hotelt: Berchtesgaden Hitler kedvenc hegyi üdülője volt, itt, az Obersalzbergen alakíttatta ki a Berghof (hegyi udvar) nevű rezidenciáját, ahol a „minden német tájak legnémetebbjének” kellős közepén gyönyörködött a környező csúcsokban, miközben háborús terveit kovácsolta. Berchtesgaden egyébként meg is szenvedte Hitler szeretetét: az Obersalzbergről és a környező magaslatokról kitelepítették az ott lakókat, s a Hitler-rezidencia mellett egymás után építettek hegyi villát a náci nagyságok - Hermann Göringtől Martin Bormannig - úszómedencékkel meg persze bunkerekkel. Berchtesgaden lassan második kormányszékhely lett, ahol hétköznap délutánonként 3 órakor, ha „más, fontos elfoglaltsága ebben nem akadályozta”, a Führer teraszán fogadta az alant elvonulók hódolatát. A második világháború végén brit bombázók vetettek véget a hegyi idillnek, majd 1952-ben - miután a hatóságok észlelték, hogy ami megmaradt a Berghofból, az Hitler híveinek egyfajta zarándokhelyévé vált - felrobbantották, és a helyét növényekkel ültették be. A Hotel Hitler elnevezés már csak azért sem lenne helytálló az új szállodára, mert annak a helyén nem is a Führer rezidenciája volt: egy része Göring birodalma volt, a recepció alatt 40 méterre pedig Bormann bunkerei húzódtak meg. A két és fél éves építkezéssel - mondják a projekt védelmezői - nem történt más, mint visszahelyezték eredeti jogaiba Berchtesgadent, amely már a 19. század közepén neves hegyi üdülőhely volt, és nem tehet arról, hogy a nácik 12 évre kisajátították. Egyébként pedig a hely tulajdonosa, a bajor szabadállam már korábban gondoskodott arról, hogy a múlt ne merülhessen „csak úgy” feledésbe: 1999 óta közpénzekből fenntartott dokumentációs központ működik a hegyen, a most átadott szálloda szomszédságában, bemutatva azokat a terveket és tetteket, amelyeknek részleteit a lenyugvó nap fényében vagy éppen madárcsicsergés közepette csiszolgatták itt a Führer és társai. A központnak az elmúlt hat évben 600 ezer látogatója volt. A Hotel Intercontinental Berchtesgaden nyilván nem számít ekkora rohamra. Erről már az árak is gondoskodnak: a legolcsóbb szoba 279 euró egy éjszakára, a legdrágább lakosztály 2500. Közvetlenül a nyitás előtt viszont nyílt napot rendeztek: bárki felkereshette a szállodát, végigjárhatta termeit és szobáit, megcsodálhatta a wellnessbirodalmat, s 1 euróért kávét és süteményt fogyaszthatott. A kíváncsiskodók 10 ezren voltak, de Hitler nyomát - a szervezők szerint - senki nem kereste.
__label__mesterséges@@intelligencia 0.531219 __label__informatika 0.0341104 __label__hadiipar 0.0267693 __label__elektronikai@@ipar 0.0229874 __label__haditechnika 0.0209742 __label__hadsereg 0.0203424 __label__közlekedés 0.0116973 __label__repülőgépgyártás 0.00713143 __label__légi@@közlekedés 0.00507033 __label__bűnmegelőzés 0.00349342 $$$ __label__mesterséges@@intelligencia 0.615098 __label__geography__nagy-britannia 0.182436 __label__geography__usa 0.0716012 __label__fegyverkezés 0.0103382 __label__person__david 0.00913564 __label__repülőgépgyártás 0.00858749 __label__geography__malajzia 0.00574025 __label__hadiipar 0.00507033 __label__szoftveripar 0.00349342 __label__elektronikai@@ipar 0.00318268 $$$ __label__etika __label__háború __label__hadiipar __label__haditechnika genre__hír year__2011 $$$ Gépkatonák lelke $$$ Gépkatonák lelke A harci robotrepülőnek mindegy, hogy célpontként iskolabuszt vagy tankot programoznak bele. Ilyen példákra hivatkozva sürgeti a robothadviselés etikájának kidolgozását a brit védelmi minisztérium egy kutatóközpontja. További szempont, hogy ha a vezető nélküli repülők alkalmazásának nincsenek etikai korlátai, akkor előfordulhat, hogy a döntéshozók hamarabb támadnak, hiszen a bevetéssel nem kockáztatják saját katonáikat. De hiába csökken a halálos áldozatok száma az egyik oldalon, a másikon akár nőhet is. Erkölcsileg ráadásul a támadó ellen fordítható, hogy gyáván kibújik a kockázat alól, Terminátor-szerű gépekkel helyettesítve az embereit. A távháborúzás mellett szól ugyanakkor, hogy az irányítóközpont (képünkön) stresszmentesebb környezetében az operátorok megfontoltabb döntéseket hozhatnak, és a gépek gyorsabban látnak át bonyolult helyzeteket, mint az ember. A tanulmány szerint a lelketlen robotok nem kerülnének olyan helyzetbe, mint a vietnami háborúban azok az amerikai katonák, akik 1968-ban My Laiban érzelmeiktől hajtva mészárolták le ártatlan civilek százait. A brit katonai teoretikusok szerint talán már el is késtek a robotetika kidolgozásával, miután az utóbbi időben Pakisztánban és Jemenben drónokkal (kis robotrepülőgépekkel) támadtak emberek ellen. A gépeket emberek irányították a távoli Amerikából, de az Egyesült Államok az idén már tesztelte az első teljesen önműködő repülőjét is. A tanulmány arra is hivatkozik, hogy új brit jogszabályok már nem kívánják meg, hogy emberi szereplő is részt vegyen a harci eszközök működtetésében. A brit kutatóintézet szokatlanul őszintén ír a drónok etikájáról – jegyzi meg a Guardian című angol napilap –, és olyan kérdéseket is fölvet, hogy vajon háborús bűnös-e a programozó, ha rendszerhiba miatt emberek halnak meg, illetve harcosnak és így célpontnak tekinthető-e az a számítógép-kezelő, aki a hadszíntértől több ezer kilométerre, másik országból irányítja a gyilkos gépeket.
__label__kultúra 0.0154346 __label__irodalom 0.0136468 __label__ifjúsági@@szervezet 0.00782589 __label__szekta 0.00735583 __label__fasizmus 0.00574025 __label__társadalom 0.00556492 __label__hungarizmus 0.00539494 __label__cenzúra 0.00523013 __label__antiszemitizmus 0.00461957 __label__popzene 0.00383448 $$$ __label__geography__magyarország 1.00001 __label__hungarizmus 0.0128312 __label__kultúra 0.0124417 __label__nemzetpropaganda 0.00713143 __label__ifjúsági@@szervezet 0.00574025 __label__rasszizmus 0.00507033 __label__marketing 0.00461957 __label__irodalom 0.0042088 __label__cenzúra 0.00371725 __label__organization__hit@@gyülekezete 0.0036036 $$$ __label__hungarizmus __label__könyvkiadás __label__labdarúgás __label__popzene __label__rasszizmus __label__sport __label__társadalmi@@szervezet geography__magyarország genre__cikk year__2001 $$$ Jobboldali szélsőségesek Magyarországon, Határesetek $$$ Jobboldali szélsőségesek Magyarországon Határesetek Fehér karácsony címmel nagyszabású koncertre készülnek a magyar szkinhedzenekarok, gyakoriak a rasszista megnyilvánulások a stadionokban, egyre szélesebb körben terjesztik a jó üzletet is jelentő fasiszta, antiszemita könyveket - mindezek a hétköznapi tapasztalatok ellentétben állnak a hivatalos állásponttal, hogy nincsenek szervezett jobboldali szélsőséges csoportok Magyarországon, legfeljebb vezető nélküli, ideológiailag megzavart fiatalok. „Esküszünk a nemzet magyar istenére, / Piros, fehér, zölddel írjuk fel az égre, / Minden nemes magyar, kinek lelke tiszta, / Ősi országunkat együtt vesszük vissza” - énekli az Egészséges Fejbőr nevű, a nyolcvanas évek közepén alakult szkinhedzenekar Esküszünk című nótájában. Könnyűzenei szakértők becslése szerint jelenleg alig valamivel több mint tízezresre tehető a politikailag elkötelezett magyar könnyűzene-rajongók tábora. Általában a szkinhedzenekarokat sorolják a jobb-, a punkokat pedig a baloldalhoz, ugyanakkor számos együttes lép fel ideológiai töltetűnek nevezhető - a környezetvédelemtől az emberi jogokig terjedő skálán „játszó” - dalokkal. A legszervezettebbnek a szkinhedirányzat tűnik, amelynek saját sajtója is van. Ilyen időszaki kiadvány a címlapján nyilaskereszttel és „Szebb jövőt” jelmondattal megjelenő, a hazai bőrfejűek körében népszerű Pannon Buldog, a világhálón közzétett Skinheadnews, a fővárosi József körúti Fehérlófia könyvesboltban kapható Pannon Front. Előfordul az is, hogy zenekarok támogatásába ismertebb sajtótermékek is beszálltak: a Magyar Demokrata című hetilapot például a Magozott Cseresznye nevezetű formáció említi támogatói között. A jobboldalinak mondott „bandák” - s ebben hasonlóak a „balosokhoz” - alig egy-két ezres lemezpéldányszámokkal büszkélkedhetnek, sokszor ugyanaz a bolt (például a fővárosi VII. kerületi Rockworld) forgalmazza a CD-ket, koncertjeikre alig kétszáz-háromszáz fiatal megy el. Várhatóan kivétel lesz a Fehér karácsony, a Nemzeti dal ünnepe címmel december 26-án a budapesti Petőfi Csarnokban megrendezendő koncert (HVG, 2001. november 24.). A trianoni döntés felülvizsgálatát szorgalmazó Magyar Revizionista Mozgalom (MRM) és a MIÉP-hez közel álló Pannon Rádió által is támogatott eseményen ugyanis a már említetten kívül olyan zenekarok lépnek fel, mint a nyolcvanas évek közepén alakult Oi-kor, valamint a rockosított irredenta nótáiról elhíresült Akcióegység. A koncertet szervező zenekarok és támogatóik közel másfél ezer érdeklődőt várnak. A HVG által megkérdezett, de név nélkül nyilatkozó nemzetbiztonsági szakemberek óvnak attól, hogy bárki eltúlozza a „szélsőségesek” okozta veszélyt (hangsúlyozzák is: ügynökeik munkájának csak töredékét adja az ellenük való küzdelem). Túlzásnak tűnik ugyanakkor az, ahogyan marginalizálni törekednek a jobboldali csoportosulások szerepét: a nyilatkozók néhány száz „ideológiailag zavart, vezető nélküli, megosztott fiatalt” említettek, s veszélyt inkább baloldalinak mondott, például antiglobalista szervezetekben láttak. Ezzel egyébként még saját kiadványuknak, a Nemzetbiztonsági Hivatal (NBH) Évkönyvének is ellentmondtak. Igaz, a kötet is évről évre kevesebb teret szentel az újfasiszta-revizionista színezetű szervezkedéseknek, csoportosulásoknak. Az 1999-es kiadvány például még öt, képekkel illusztrált oldalon taglalta e témát, s néven is nevezett szervezeteket, így például az ötszáz-hatszáz főt tömörítő Vér és Becsület nemzetiszocialista irányzatot és annak „politikai patrónusát”, a Magyar Nemzeti Arcvonalat, s elismerték: „léteznek olyan szélsőséges csoportok, melyek a demokrácia fanatikus ellenségeiként támadják a Magyar Köztársaság intézményrendszerét”. A tavalyi évkönyv már mindössze három oldalt szentel a kérdésnek, konkrétumokat - kivéve a február 12-ére tervezett „Becsület napi” demonstráció meghiúsítását s két lőszerrel visszaélő fiatalkorú előállítását - nem említ. Az interneten böngészve ugyanakkor tucatszám találni legalábbis elgondolkodtató eszmeiséget valló s a közéletben ismert jobboldali szervezetekhez is köthető tömörüléseket. Idén februárban alakult például Szegeden a Pajzs Szövetség - az Aranykorona étteremben tartott alakuló ülésen beszédet mondott mások mellett Pongrátz Gergely, az 56-os Magyarok Világszövetségének elnöke -, amelynek célja, hogy „reális alternatívát állítson a cionista diktatúra globalizációjának”. Aligha tekinthető „ideológiai határesetnek” az MRM honlapjáról elérhető tucatnyi szervezet. Az internetes portálon hirdetik a Fehér karácsony szkinhedkoncertet, de innen érhető el egyebek között az alig néhány hónapja alakult Hatvannégy Vármegye Ifjúsági Szövetség, amelynek elnöke, Toroczkai László a MIÉP ifjúsági tagozatának tagja és a párt Csongrád megyei sajtófőnöke. A szövetség alelnöke, a 22 éves Balog Norbert az Ébredő Magyar Ifjak nevű szervezet tagja, majd a Trianon Szövetség alelnöke volt. A hasonló, „politikusgyanús” szervezkedésekkel szemben engedékenynek tűnő NBH meglehetős aktivitást mutat viszont szektaügyben (lásd keretes írásunkat). Már az utolsó két évkönyv is említ „vallási lepel alatt működő, társadalomra veszélyes mozgalmakat”, amelyek „tudatosan törekednek a politikai és gazdasági hatalom megszerzését biztosító pozíciók kialakítására”. A HVG informátorai azonban kizárólag a Magyarországi Szcientológiai Egyházat (HVG, 2000. május 20.) nevezték meg, mint kiemelt figyelmet érdemlő csoportosulást, bár a 2000-es nemzetbiztonsági évkönyv szövege - „más szélsőséges vallási mozgalmaknak is növekvő a tábora Magyarországon, és egyre több a társadalmi veszélyességre utaló tapasztalat” - sejteti, hogy egyéb vallási csoportok is az NBH célkeresztjébe kerültek. A szélsőségesnek nevezhető jobboldali csoportosulások mögött nemegyszer felfedezhetők olyan kiadói vállalkozások, amelyek - a gyakran sikerkönyvnek számító - antiszemita, hungarista irodalom forgalmazására szakosodtak. A könyvkiadás ma cenzúramentes, a legszélsőségesebbnek számító politikai művek is megjelenhetnek szinte minden retorzió nélkül. Így nem lepődik meg senki, ha Szálasi Ferenc művei, esetleg az őt dicsőítő könyvek sorakoznak egyes könyvesboltok polcain. Az elmúlt években az ügyészség több könyv ügyében is vizsgálódott ugyan, ám csak a közelmúltban döntött úgy, hogy egy könyv közösség elleni izgatásra alkalmas: a vádhatóság szerint a Cion bölcseinek jegyzőkönyve kimeríti a közösség elleni izgatás fogalmát, s a könyv különböző kiadásai miatt hét személynek várhatóan a közeljövőben bíróság elé kell állnia. A Cion bölcsei először „szamizdatban”, hiányos kiadási adatokkal jelent meg, s mint azt az egyik vádlott, Pintér Zoltán, az Új Kékszalag kiadó vezetője a HVG-nek elmondta, kezdetben csak kis példányszámban. A Cion bölcsei 1999. januári kiadása „tulajdonképpen Henry Ford A nemzetközi zsidó című könyve rövidített kiadásának mellékterméke volt, egyik fejezete ugyanis részletesen ismerteti azt” - mondta az egyébként kanadai állampolgársággal is rendelkező építészmérnök-könyvkiadó. Ám a Cion bölcseiből csak mintegy háromszáz darab kelt el augusztusig. Akkor viszont beindult az üzlet, mert a Flex kiadó piacra dobta - s ezzel nyomban hatalmas botrányt okozott - a könyv egy másik kiadását, s ez növelte az érdeklődést. Hamarosan Mónus Áron is kijött a saját Cion bölcseivel, majd megindult a nyomozás. Pintér becslése szerint az üzlet úgy felfutott, hogy mostanra mintegy 80 ezer példány talált gazdára a Cion bölcsei különböző kiadásaiból. A Mein Kampf terjesztését egy 1997-es ügyészségi döntéssel elvileg szintén betiltatták, ám a vádhatóságnak ezt az ítéletet megelőző „prejudikációs” döntési lehetőségét az Alkotmánybíróság később alkotmányellenesnek találta, ezért - bár a bíróság utólag az ügyészi döntésnek megfelelő ítéletet hozott (HVG, 1997. június 21.) - a könyv időnként kapható. E kiadványokon kívül Kolosváry Borcsa Mihály A zsidókérdés magyarországi irodalma című könyve került a hatóságok látókörébe, ám ebben az esetben egyszer már az ügyészség úgy határozott, nem áll meg a közösség elleni izgatás alapos gyanúja (a határozat elleni panasz nyomán még folyik az eljárás). E könyv szélesebb könyvesbolti hálózatba került, mint Hitler könyve vagy a Cion bölcsei, gyakorlatilag az összes helyen kapható volt, ahol szélsőjobboldali könyveket árulnak. A könyvet a Gede testvérek Bt. adta ki. A cég egyik tulajdonosa, Gede Sándor a HVG kérdésére elmondta: a kiadó 1994-ben kezdte meg működését, ám igazán csak 1999-ben indult be a könyvkiadás. Eddig összesen 37 kiadványt jelentettek meg, ezek legtöbbje 1945 előtti könyvek reprint kiadása. „Egyelőre nem tudjuk előre felbecsülni az egyes könyvekre jelentkező igényt, ezért alacsony példányszámon indítunk, s az első kiadás tapasztalatai nyomán inkább többször újranyomjuk a könyvet” - magyarázta üzletpolitikájukat Gede Sándor. Nemcsak a nagy boltok válogatnak a közlési határokat mind messzebbre kitoló termésből, hanem a jobboldali könyvek terjesztésével foglalkozó üzletek is. Gedéék kiadványai megtalálhatóak például a Magyar Fórum könyvesboltjában, Pintér Zoltán viszont panaszkodott, hogy könyvei árusítását a magyar fórumosok rövid úton megtagadták. „Gedééktől csak az őstörténettel foglalkozó könyveket árulom, a többit nem” - mondta a HVG-nek Gondos Béla, akinek (azóta eltávolított) Deák téri pavilonja sokáig fogalom volt a jobboldali művekre áhítozó olvasóközönség körében. A mai egyre szélsőségesebb könyvtermésből a jelenleg a Pannónia utcában működő Gondos nem vesz át mindent: „nem árulom például a Nemzetek Európája kiadó könyveit”. A Nemzetek Európája új szereplő a piacon, s fő profilja magyar és német katonazenék kiadása. Emellett több könyve is jelent már meg, közülük néhány Szálasi Ferenccel kapcsolatban. A Hungarizmus és intellektus című mű például - amely a kiadó reklámja szerint „Szálasi Ferenc írásainak intellektuális értékeiről” is szól - bekerült a Magyar Demokrata hetilapot főszerkesztő Bencsik András nevével fémjelzett Magyar Ház könyvesbolthálózatba is. A szélsőséges jelzőt a zenekarok vagy a kiadók többségéhez hasonlóan a szurkolói csoportok is elutasítják, bár többségük, illetve az általuk életre hívott ultramozgalom is nevében viseli a szélsőségre utaló latin szót. Az ultrák önmagukat olyan fanatikus vagy radikális csoportosulásokként határozzák meg, amelyek számára a szurkolás, a klubszeretet életforma, s azt állítják magukról, hogy éppen olyanok, mint a bélyeggyűjtők, csak ők történetesen meccsre járnak. Vannak persze olyanok is, amelyek nem riadnak vissza a rasszista, szélsőséges megnyilvánulásoktól, a tiltott - vagy legális, ám nem éppen szalonképes - jelképek, zászlók használatától, s nem csupán a lelátón akarják koreográfiákkal, transzparensekkel túlszurkolni az ellenfelet, hanem az utcán is megpróbálják legyőzni a rivális szurkolótábort. Ez az ultramozgalom körülbelül tíz éve terjed Magyarországon, az első és másodosztályú csapatok körül jelenleg fellelhető kisebb-nagyobb szurkolói csoportok számát mintegy százra teszi Kardos Zoltán, a lelátói eseményekkel foglalkozó, Harmadik Félidő című újság kiadó-szerkesztője. A fővárosban az Újpestnek, a Kispestnek és a Ferencvárosnak vannak számottevő szurkolói csoportjai, vidéken a Debrecennek, a székesfehérvári Videotonnak, a szombathelyi Haladásnak és a Zalaegerszegnek, és - mint az egyik ultra a HVG-nek fogalmazott - „remek” a szurkolótábor Diósgyőrben, Nyíregyházán és Szegeden is, csak kellene hozzájuk első osztályú csapat. A legradikálisabbak közé tartoznak a debreceniek, akik között jócskán akadnak szkinhedek, például a Szívtiprók Ultras és a Tócoskerti Kopaszok között. A legrégebbi magyarországi ultracsoport az 1991-ben alakult kispesti Ultra Red Boys (URB), amely húsz, 24 és 30 év közötti tagot számlál. Az URB nyíltan politizál. A tagok meggyőződésében „mindenképpen kell lenni minimális nacionalizmusnak, ami amúgy is bennük van, és nemcsak az URB-sekben, hanem a többi kispesti ultrában is” - fogalmazott a HVG kérdésére Beiczer Krisztián, a csoport egyik vezetője, aki maga, mint mondta, tagja a MIÉP-nek, de szerinte az X-et a többiek is mindenképpen e párt mellé teszik. Koreográfiáik Beiczer szerint kizárólag a csapatnak szólnak, a mérkőzéseken tiltott jelképeket nem használnak, csak amit a törvény megenged, például a kelta keresztet. A csoport URB News című kiadványa jelenleg szünetel, mert - Beiczer szavaival - „nem vagyunk olyan származásúak, nem olyan sima a nyelvünk, hogy sikerüljön szponzort szereznünk”. A legjelentősebb csoportnak maga az ultratársadalom is a mintegy hatvan főt számláló újpesti Ultra Viola Bulldogsot (UVB) tartja. Noha - mint vezetőik, becenevükön Emre, Mengele, Lali és Taki a HVG-nek elmondták - ők nem politizálnak, tartózkodnak a szélsőségektől, és elsősorban klubjukat és magukat éltetik, nem pedig másokat szidnak, a Fotex-FTC házasságot követő Ferencváros-Újpest mérkőzésen látott transzparensek ennek az ellenkezőjéről tanúskodtak. Az elhíresült „Springer-szobor helyett siratófal, Fradi-templom helyett zsinagóga, zöld sas helyett kék liba” vagy a „Hova indul a vonat?” után a 2001. október 24-ei Újpest-Fradi kupameccsen „Boldog névnapot fradisták” szöveggel utaltak az aznapi Salamon-névnapra. A Fradi köré szerveződött négy csoport közül a 30 fölötti „leizzadt”, régi huligánokat tömörítő „Kettes szektor”, ma már legtöbbször csak 15-20, egy Újpest elleni meccsen viszont akár száz embert is ki tud állítani, s ugyanennyien vannak a 16-os szektorba tartozó fiatalabb huligánok. A kapu mögött szurkolnak az ultrák, a régebbi Green Monsters és az 1998-ban alakult, ma már irányító szerepet betöltő, jobbára főiskolásokból-egyetemistákból álló Stormy Scamps. Noha a környékükön a lelátón rendszeresen látható MIÉP-zászló, a HVG-nek Zsolt néven bemutatkozó aktivista úgy jellemezte a csoportot, hogy „jobboldali a beállítottságunk, de nem szélsőséges, szerelmünk a Fradi”.
__label__külpolitika 0.996303 __label__történelem 0.979046 __label__atomfegyver 0.731069 __label__biztonságpolitika 0.658428 __label__atomenergia 0.262852 __label__titkosszolgálat 0.160276 __label__fegyverkezés 0.0758682 __label__haditechnika 0.0267693 __label__tudomány 0.0145136 __label__fegyverzetcsökkentés 0.0128312 $$$ __label__külpolitika 0.999364 __label__történelem 0.995255 __label__geography__észak-korea 0.991433 __label__atomfegyver 0.952584 __label__geography__szovjetunió 0.941664 __label__biztonságpolitika 0.615098 __label__atomenergia 0.492198 __label__titkosszolgálat 0.228166 __label__fegyverkezés 0.160276 __label__haditechnika 0.140346 $$$ __label__atomfegyver __label__történelem geography__észak-korea genre__cikk author__illényi@@balázs year__2005 $$$ ÉSZAK-KOREA ELSŐ ATOMFEGYVER-SZERZÉSI KÍSÉRLETEI, Kishatalmi ámok $$$ ÉSZAK-KOREA ELSŐ ATOMFEGYVER-SZERZÉSI KÍSÉRLETEI Kishatalmi ámok A már-már világpolitikai feszültséget okozó észak-koreai atomprogram egy korábbi fejezetét helyezhetik új megvilágításba azok a - jórészt magyar levéltárakból - előkerült dokumentumok, amelyekből kiderül: Phenjan az 1960-as évektől rendszeresen kilincselt nukleáris technológiáért a szocialista országoknál. „Ma már a KNDK is rendelkezik nukleáris töltetekkel és célba juttató rakétákkal, s ezek Dél-Korea és Japán nagyvárosaira, (...) valamint katonai bázisokra vannak ráirányítva. Azon kérdésemre, hogy a nukleáris tölteteket a Koreai Néphadsereg Kínától kapta-e, azt válaszolták, hogy ezeket már saját maguk kísérletezték ki és maguk gyártják.” E szavakkal számolt be írásos jelentésében a magyar Külügyminisztérium tisztviselője, Garajszki István, hogy mit tudott meg a Koreai Népi Demokratikus Köztársaság (KNDK) budapesti katonaiattasé-helyettesétől, Li Un Gitől. Az ominózus - minden bizonnyal nem tényeket, hanem vágyakat elújságoló - beszélgetésre azonban nem mostanában, hanem majdnem három évtizede, 1976 februárjában került sor. Mindez annak a dokumentumgyűjteménynek részeként került nemrég nyilvánosságra, amelyet magyar, orosz és német levéltárakból ástak elő és publikáltak - elsőként angolul, az amerikai Woodrow Wilson Központ hidegháborús tanulmányainak internetes honlapján -, az eddiginél jóval árnyaltabb képet festve arról, hogyan próbál Észak-Korea több évtizede nukleáris technológiához jutni. „A koreai háború után néhány évvel, az 1950-es évek derekán, Észak- és Dél-Korea nagyjából egy időben kezdett érdeklődni a nukleáris technológia iránt. Ebben a versengésben a Szovjetunió elhatározta ugyan a KNDK támogatását, ám kapcsolatukat jelentősen befolyásolták a hidegháború későbbi eseményei” - kezd a nemzetközi háttér felvázolásába Szalontai Balázs Ázsia-szakértő történész, aki a most megjelentetett dokumentumok magyar vonatkozású darabjait publikálta. Abban az időszakban amúgy is egyfajta atomversengés kezdődött a világban: a nagyhatalmak - szavakban persze békés céllal - megpróbálták ellátni saját szövetségeseiket e technológiával. Az USA - Dwight D. Eisenhower elnök kezdeményezésére, az Atommal a békéért program keretében - mások mellett Izraelt, Tajvant, Dél-Koreát, Irakot, Iránt és Dél-Afrikát segítette. A Szovjetunió elsőként (1953 elején) Kínát támogatta, majd - miután 1958 végén Dél-Korea megrendelt egy kísérleti atomreaktort az amerikaiaktól - 1959 szeptemberében szerződést írt alá arról, hogy technikai segítséget nyújt egy hasonló jellegű észak-koreai reaktor megépítéséhez. A KNDK szempontjából tehát akkoriban látszólag minden a legnagyobb rendben haladt. A bonyodalmak a következő évtized elején kezdődtek, amikor nemzetközi politikai ügyek árnyékolták be a szépen indult együttműködést. 1962-től a szovjet-kínai viszony megromlásával egyenes arányban lett egyre hűvösebb Phenjan kapcsolata is Moszkvával - tudható meg a dokumentumgyűjtemény orosz részét kutató Szergej Radcsenko történész tanulmányából -, „Észak-Korea és Kína nyíltan bírálta a szovjet »revizionizmust«, (...) és fokozta katonai együttműködését”. Ráadásul a KNDK vezetői már akkor sem értettek egyet a Szovjetunióval abban, hogy szükség lenne az atomsorompó-egyezményre - mondván, „ezzel csak az amerikaiak uralmát tennék örökkévalóvá” -, majd hivatalosan elítélték Nyikita Hruscsov pártfőtitkár „meghátrálását” az 1962. októberi kubai rakétaválságban. Az észak-koreai stílust jól jelzi a KNDK egy magas rangú tisztviselőjének éppen a rakétaválság előtt néhány héttel elejtett - bár nem feltétlenül komolyan gondolt - megjegyzése, amit a phenjani szovjet nagykövet korabeli jelentéséből rekonstruáltak: „Most, hogy mindenfajta hatótávolságú rakétájával a Szovjetuniónak ilyen hatalmas eszköz áll a rendelkezésére háború indítására, talán nem kellene tovább várni, hanem rögtön le kéne csapni az imperialistákra.” Csak növelte a szovjet gyanakvást, hogy mind több jel mutatott arra: a KNDK-nak juttatott szovjet atomtechnológiai segítség Kínába áramlik. Erre utaltak 1963 kora őszén a keletnémet és a szovjet nagykövetek jelentései. Mindezek ellenére - meglepő módon - a Szovjetunió megkezdte az ígért mini kísérleti atomreaktor építését Észak-Koreában (igaz, meglehetős lassúsággal csak 1965-re fejezte be). Az együttműködés nyögvenyelős folytatására - Radcsenko szerint - azért kerülhetett sor, mert Hruscsov nem akarta kenyértörésre vinni a dolgot Phenjannal. A szovjet szakértőket pedig „kioktatták, hogy ne mondjanak többet észak-koreai elvtársaiknak, mint amennyit tudniuk kell”. Tény, hogy 1963-ra Moszkva igen nehéz helyzetbe került a Távol-Keleten, jószerével csak Mongóliában bírt komoly befolyással, és már csak ezért sem mondhatott le egykönnyen a KNDK-ról. Felemás hatást értek el a szovjetek ezzel a Korea-politikával, mivel Phenjanban - a kísérleti reaktor ellenére - mégis megorroltak rájuk. „Sejthetőleg nehezen emésztették meg, hogy a Szovjetunió előbb látott el nukleáris technológiával olyan országokat, mint a nem is sokkal korábban az »imperialisták láncos kutyájaként« emlegetett Jugoszlávia vagy éppen Egyiptom” - magyarázza a koreaiak rossz szájízét Szalontai Balázs. Utóbb pedig - az 1960-as évek második felében, de még inkább a hetvenes években - „tulajdonképpen okkal vették zokon, hogy miközben 1960-tól fogva a Szovjetunió legtöbb kelet-európai szövetségese fokozatosan hozzájuthatott békés célú atomerőművekhez, ők ebből mindvégig ki voltak zárva”. Igaz, szerinte erre nagyon is rászolgáltak harcias kijelentéseikkel, kínai kapcsolataikkal, valamint azzal, hogy a kísérleti reaktor megépítése után a szovjet szakértőknek sem volt többé betekintésük, mi is zajlik ott. Az észak-koreaiakat Moszkvában először 1967 tavaszán kosarazták ki komolyan, amikor egy magas rangú KNDK-delegáció a kísérleti reaktor után igazi atomerőművet szeretett volna, de Leonyid Brezsnyev pártfőtitkár és Alekszej Koszigin miniszterelnök ezt a kérést lesöpörte az asztalról. Ez azonban korántsem szegte kedvüket, és később - ahogyan sorra épültek a kelet-európai erőművek - szinte minden egyes alkalommal információkért és konkrét segítségért jelentkeztek az atomtechnológia birtokába került baráti országoknál. Amint azt a most nyilvánosságra került dokumentumok - jórészt a szocialista országok phenjani diplomatáinak beszélgetéseiről készített magyar jelentések - bizonyítják, így történt ez 1967 végén az NDK-val, 1979-ben a csehszlovákokkal, 1983-ban pedig, nem sokkal a paksi indulás után, a magyarokkal is. A válasz mindannyiszor - elvtársiasan udvarias hangnemben - nemleges volt, általában arra hivatkozva, hogy mivel ők is a Szovjetuniótól kaptak mindent, Moszkvánál kellene próbálkozni. Amikor viszont ezt - például 1976 tavaszán - újra megtette a KNDK, a Kremlben ezt e téren vállalt, hosszú távú kötelezettségeik miatt „időszerűtlennek” minősítették, és a következő ötéves terv idején javasolták visszatérni a kérdésre. Ami nyilván nem nyugtatta meg a phenjani vezetőket, főleg miután a kelet-európaiak mellett addigra Dél-Korea is lehagyta őket - befejezés előtt állt első atomerőművük, és az ezredfordulóig több tucat újabbat terveztek építeni. Ez is magyarázza azokat az indulatos, provokatív megnyilvánulásokat, amelyek az észak-koreai diplomatákat jellemezték. Azon a bizonyos 1976-os moszkvai tárgyaláson Kang Dzsin The koreai miniszterelnök-helyettes állítólag többször is azzal fenyegette meg szovjet partnereit, hogy ha a Szovjetunió nem hajlandó megfelelő kedvezményekkel elismerni a KNDK „frontország” helyzetét, kénytelenek lesznek megszakítani a kapcsolatokat. Már csak ezek alapján is valószínűsíthető, hogy Észak-Koreának 1976-ban aligha lehetett saját fejlesztésű atomfegyvere, mint az a bevezetőben említett beszélgetésből következhetett volna. Bár szakértők még nem tudják, pontosan miért akkor - és miért éppen a magyaroknak - blöfföltek a koreaiak, tény, hogy akkortájt több olyan lépést is tettek (mint például az Észak- és Dél-Korea közti demilitarizált övezet látványos, ám katonailag nem nagy jelentőségű megsértése), amivel felhívhatták magukra a vietnami háború után Ázsiától lassan elforduló, a koreai kérdést ad acta tévő külvilág figyelmét. Ilyen talányokra egyébként sem biztos, hogy a magyar levéltárak rejtik a magyarázatot, sokkal inkább például a román iratok. Ceausescu Romániájával ugyanis Phenjan már a hatvanas évektől kezdve jóval bensőségesebb kapcsolatokat ápolt, mint a szocialista tábor többi tagjával. Egyebek mellett éppen a nukleáris technológiából való közös kirekesztettségük okán, a szovjetek ugyanis a különutas Romániának sem voltak hajlandók atomerőművet szállítani. Ezzel magyarázható, hogy 1968 elején Phenjan és Bukarest közös nyilatkozatban ítélte el az atomsorompó-egyezményt és a szocialista építés (szovjet) módszereinek szolgai másolását. Bár kapcsolatukat némiképp beárnyékolta az 1968-as csehszlovákiai bevonulás eltérő értelmezése (míg Ceausescu látványosan távol maradt, Kim Ir Szen már jóval előbb követelte a beavatkozást), később katonailag is komolyan együttműködtek, olyannyira, hogy több nyugati szakértő gyanítja Bukarest hozzájárulását a koreai atomprogramhoz. Bár a magyar-koreai kapcsolatok korántsem voltak ennyire szorosak, a kutatók most a magyar külügyesek - Szalontai szerint mai szemmel nézve is magas színvonalú - elemzéseiből kaphattak további megerősítést arra nézve, hogy a KNDK az első, kísérleti atomreaktoron (és néhány más eszközön) kívül nem köszönhet sokkal többet a szocialista tábornak, mint hogy 1974-ben beléphetett a Nemzetközi Atomenergia-ügynökségbe, szakértői pedig alapképzést kaptak az 1956-ban alapított dubnai nemzetközi atomfizikai kutatóközpontban. Így aztán a saját erőfeszítéseiken túl feltételezhetően nagyrészt kínai és pakisztáni segítséggel hozták tető alá jongbjoni - a kelet-európai könnyűvizes reaktorokkal ellentétben grafitmoderált, fegyvergyártásra is alkalmas - erőművüket az 1980-as évek közepére. Ezt látva a Szovjetunió már sietve felajánlotta négy könnyűvizes erőmű építését, ám a kivitelezésre - állítólag anyagi természetű viták miatt - azóta sem került sor. ILLÉNYI BALÁZS
__label__ingatlan 1.00001 __label__ingatlanpiac 0.901931 __label__műemlék 0.531219 __label__állami@@ingatlan 0.377551 __label__műemlékvédelem 0.122533 __label__befektetés 0.106701 __label__egyházi@@ingatlan 0.0518555 __label__diplomácia 0.0420977 __label__önkormányzati@@vagyon 0.033096 __label__áruház 0.0293222 $$$ __label__ingatlan 1.00001 __label__geography__magyarország 1.00001 __label__ingatlanpiac 0.890304 __label__befektetés 0.72488 __label__geography__budapest 0.187143 __label__diplomácia 0.090103 __label__ügyvédek 0.0396488 __label__person__garancsi@@istván 0.0311538 __label__szövetkezet 0.00758724 __label__geography__nagy-britannia 0.00691384 $$$ __label__befektetés __label__ingatlan __label__ingatlanpiac geography__budapest geography__magyarország person__csányi@@sándor person__garancsi@@istván person__hernádi@@zsolt genre__hír year__2017 $$$ GARANCSI, CSÁNYI, HERNÁDI ÚJ ÜZLETE, Brit felszabadítás $$$ GARANCSI, CSÁNYI, HERNÁDI ÚJ ÜZLETE Brit felszabadítás Újabb közös ingatlanfejlesztési lehetőséghez jut Garancsi István, Csányi Sándor és Hernádi Zsolt, miután a budapesti brit nagykövetség kiköltözött a belvárosi, Harmincad utcai épületből. Az ingatlan az 1800-as évek közepén egy pesti polgár, Schramek Antal tulajdonában volt, a Hazai Bank Rt. tőle vásárolta meg a házhelyet a századfordulón, és ott építette fel a székházát. 1944-ben, Raoul Wallenberg közbenjárására, a svéd nagykövetség bérelte ki az épület harmadik emeletét, ahol csaknem ötven zsidót bújtattak. Az államosítás után, 1948-ban költözött be a brit nagykövetség a sarokházba, amely akkor került magánkézbe, amikor az első Orbán-kormány 2001-ben privatizálta a diplomáciai testületek ingatlanjait kezelő CD Hungaryt. Papíron az OTP volt a vevő, de a vagyon hamar átkerült Hernádi Zsolthoz és Garancsi Istvánhoz, aki később egyedüli tulajdonos lett. Az utóbbi években azonban ismét megjelent az OTP-, illetve a Mol-vezér Csányi és Hernádi az ingatlanokra alapított projektcégekben. Így például hárman együtt valósították meg az Andrássy út elején egy évvel ezelőtt megnyílt Hotel Momentset. A CD Hungary cégcsoport vezérigazgatója, Szigeti Zsolt a HVG kérdésére elmondta: a Harmincad utcai épületnél is felmerült a szállodai hasznosítás, de más lehetőségeket is vizsgálnak. A végső döntés attól is függ, hogy az önkormányzat milyen forgalomszervezési megoldást választ az eddig biztonsági okokból elzárt területen; az építkezés jövőre kezdődhet.