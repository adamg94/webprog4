__label__városépítészet 0.939923 __label__építészet 0.938134 __label__gazdaság 0.737168 __label__kultúra 0.72488 __label__idegenforgalom 0.705795 __label__világkiállítás 0.637041 __label__kiállítás 0.607673 __label__múzeum 0.399822 __label__város 0.217348 __label__vasúti@@közlekedés 0.144159 $$$ __label__építészet 0.904661 __label__városépítészet 0.893319 __label__kultúra 0.847978 __label__geography__kína 0.787941 __label__világkiállítás 0.615098 __label__gazdaság 0.468801 __label__idegenforgalom 0.453272 __label__város 0.407343 __label__geography__sanghaj 0.268951 __label__kiállítás 0.212079 $$$ __label__gazdaság __label__kereskedelem __label__kiállítás __label__világkiállítás geography__kína geography__sanghaj genre__cikk author__holch@@gábor year__2009 $$$ SANGHAJI EXPÓ-ELŐKÉSZÜLETEK, A város és az ember $$$ SANGHAJI EXPÓ-ELŐKÉSZÜLETEK A város és az ember Rohamléptekben folyik az építkezés a fél év múlva nyíló sanghaji világkiállítás területén – írja a helyszínen járt tudósítónk. A valaha volt legnagyobb világkiállítást rendezik 2010. május 1. és október 31. között a Huangpu folyó két partján elterülő több mint 5 négyzet-kilométeres területen. Mint Lu Li-hszing, az expó sajtószóvivője a HVG-nek elmondta, szeptember végéig 192 ország és félszáz nemzetközi szervezet, valamint számos szponzorcég regisztráltatta magát. Az építkezést azokkal a létesítményekkel kezdték – mint a Kína Pavilon, a Tematikus Pavilon, az Expóközpont vagy a világkiállítás színházépülete –, amelyek később is megmaradnak. Ezek már végleges formájukban, bár még dekoráció nélkül tornyosulnak a jövendő kiállítás központjában. Az Expo Boulevard névre keresztelt egy kilométer hosszú, többszintes sugárút számos létesítménye is elkészült, és kezd formát ölteni a 42 országpavilon egyike-másika is. Így például látható már a németek S alakú vagy a hollandok színes házikókból álló épülete. Hozzáláttak az építők a szintén 42 bérelt pavilon felhúzásához is – ilyen lesz a magyar (lásd Gömböc című írásunkat) –, ezeknek a vázát az expó rendezői készítik el, majd a homlokzatot és a dekorációt a bérlők saját ízlésük szerint alakítják ki. „Jobb város – jobb élet” – ezt a mottót adták a kiállítás szervezői az expónak, ahol külön szektorban mutatják be, milyennek kell lennie a fenntartható fejlődés és a 21. századi környezetbarát technikák jegyében kialakított, élhető városnak. A versengésre ötvenen jelentkeztek, és bár még csak félkész épületek láthatóak a helyszínen, máris valóságos legendák kaptak lábra arról, ki milyen csodával rukkol elő. Nagy izgalommal várják például a Nemzetközi Meteorológiai Intézet pavilonjának elkészültét, ahol állítólag élethű időjárás-szimulációt mutatnak be. A közel hatmilliárd dollár értékű beruházáshoz – amelyből négy és fél milliárdot visznek el az építkezések – 272 céget kellett kiköltöztetni a területről. A régi gyárépületeket, kikötőket és 360 ezer négyzetméternyi raktárat felújítva, átalakítva hasznosítják az expón – mondta a HVG-nek Csang Csün kommunikációs igazgató. Így például egy villamos erőművet, egy rakodókikötőt és egy acélgyárat is a követendő várospéldák bemutatására alakítanak át. Végleg elbontották viszont azt a 18 ezer, a modern zöld város koncepcióhoz minden bizonnyal méltatlan lakást, amelyekben a kiköltöztetett gyárak alkalmazottai laktak. Bár a munkálatok menetrendszerűen haladnak, a nemzeti pavilonokat építő külföldi cégeknek sok akadállyal kell megküzdeniük. A legtöbben az engedélyezés lassúságára, körülményességére panaszkodnak, és arra, hogy nehezen ismerik ki magukat a jogszabályok, rendelkezések labirintusában. „Az építkezésben az élen járó európai és japán szakemberek sokszor maguk sem értik, miért mentek át vagy buktak el egy-egy tűzrendészeti vagy biztonsági vizsgálaton” – fejtegette a HVG-nek Sen Csen, a holland pavilon főépítésze. Például Csehország hokikorongokkal kirakott homlokzatú pavilonjának tervét csak többszöri átalakítás és nagy időveszteség után hagyták jóvá a tűzrendészeti illetékesek. Más esetben sajátos vis major akasztotta meg az építkezést: az egyik országpavilon felhúzása során beomlott a föld egy munkagép alatt, és a mélyben egy hidegháborús bunkerrendszerre bukkantak. A legnagyobb kihívás azonban a HVG által megkérdezett szakemberek egybehangzó véleménye szerint a közlekedés megszervezése. Bár a sanghaji metróhálózatot 230-ról 400 kilométeresre bővítik, a napi több százezer látogató mozgatása így is példátlan feladat lesz. Annál is inkább, mivel a zöld kiállításra nem hajthatnak majd be káros anyagot kibocsátó járművek. Az expót kiszolgáló kilenc metró- és kilencven buszvonalon kívül fontos szerepük lesz a kiállítás megközelítésében az óránként tízezer ember szállítására alkalmas kompjáratoknak is. A szervezők várakozásai szerint több mint hetvenmillióan zarándokolnak majd el a hat hónapos eseményre. Külföldről 3,5 millió érdeklődőt várnak. A jegyeket március óta elővételben árusítják, eddig nyolcmillió darab kelt el. Az év végéig még 10, aztán április 30-áig 5 százalékos kedvezménnyel lehet hozzájutni a kiállítás idején 200 jüant (5200 forint) kóstáló napijegyhez. A lázas készülődés nemcsak a kiállítási területen, de az egész városban érezteti hatását. Fél évvel a nyitás előtt a húszmilliós város egyetlen óriási építési övezetté vált. Pedig Sanghaj eddig is híres volt gigantikus építkezéseiről, de most rekordidő alatt kell gondoskodni a kiállításra érkező látogatók seregének szállásáról és ellátásáról. A rohamléptekben folyó építkezések miatt állandósultak a forgalmi dugók, riasztóan emelkedett a légszennyezés – és a háromszorosára nőtt a betörések száma. A világkiállítási szépítkezésre felállványozott épületeknek ugyanis akár a tizedik emeleti lakásaiba is be lehet sétálni az ablakon át. HOLCH GÁBOR / SANGHAJ
__label__kereskedelem 0.971574 __label__internet 0.793116 __label__e-kereskedelem 0.712242 __label__kiskereskedelem 0.637041 __label__informatika 0.119213 __label__karácsonyi@@vásár 0.0518555 __label__fogyasztási@@szokások 0.00971848 __label__közvetlen@@értékesítés 0.00885735 __label__használtcikk-kereskedelem 0.00713143 __label__könyvkereskedelem 0.00507033 $$$ __label__kereskedelem 0.962683 __label__internet 0.793116 __label__kiskereskedelem 0.754925 __label__e-kereskedelem 0.672342 __label__informatika 0.233716 __label__karácsonyi@@vásár 0.0534133 __label__geography__nagy-britannia 0.0185566 __label__geography__usa 0.0169249 __label__organization__amazon.com 0.00782589 __label__fogyasztási@@szokások 0.00691384 $$$ __label__e-kereskedelem __label__informatika __label__kereskedelem __label__kiskereskedelem genre__cikk author__gáti@@júlia year__1998 $$$ Vásárlás az interneten, Aki kimarad, az lemarad $$$ Vásárlás az interneten Aki kimarad, az lemarad A világ leggyorsabban növekvő üzletága az internetes kereskedelem: az idén a tavalyi forgalom duplájára, több mint 5 milliárd dolláros eladásra számítanak a világhálón. Az európai cégek némi késéssel és vonakodással próbálnak bekapcsolódni e határtalan kereskedelembe, amelyet egyelőre az amerikaiak uralnak. „Eltekintve attól, hogy Angliában törvényellenes fagyasztott spermát tárolni, s azzal mesterséges megtermékenyítést végezni, ez veszélyes is, hiszen a donorok AIDS-, szifilisz- vagy hepatitisz-kórokozók hordozói lehettek” - figyelmeztet Ruth Deech, a brit Humán Megtermékenyítési és Embriológiai Hatóság elnöke. Óvja a gyermekáldásra váró meddő házaspárokat, hogy az interneten ajánlkozó számos amerikai cég valamelyikétől rendeljék meg a 280 font körüli áron házhoz szállított, folyékony nitrogénben lefagyasztott hím ivarsejteket. A világháló kínálatának zöme persze nem ilyen különleges áru: az idei év 16 millió vásárlója a legtöbbet - 2 milliárd dollárt - utazásra, számítógépek beszerzésére, s élelmiszerek rendelésére költötte. Becslések szerint ma már több mint 100 millióan használják a világhálót a legkülönbözőbb célokból, 80 százalékuk Észak-Amerikában, 8 százalékuk pedig Nagy-Britanniában. A rendszer kínálata zavarba ejtő: cégek százai szeretnék elektronikus úton is eladni termékeiket, szolgáltatásaikat. Az elárusítóhelyek némelyike már a 21. századot idézi: ujjhegyünk tornáztatásával „sétálhatunk” a virtuális bevásárlóközpontokban. A Great Intermall of the Americas például olyan tízemeletes internetáruház, ahol mozgólépcső szállítja a vásárlókat a képernyőn a szintek között. A különféle butikok mellett minden szinten - akárcsak egy valóságos áruházban - mellékhelyiség is van. A WC-ajtóra kattintva vízzubogás hangja jelzi, hogy megkönnyebbülten térhetünk vissza a pénzköltéshez. Az USA-ban az internetes vásárlások egyik legnépszerűbb árucikke az autó: tavaly az új gépkocsit vásárlók közül minden ötödik számítógépen választotta ki a járművét. Előrejelzések szerint az ezredfordulóra megduplázódik azok száma, akik nem szaladgálnak egyik kereskedőtől a másikig, összehasonlítva műszaki adatokat és vásárlási feltételeket, hanem a számítógép képernyője előtt jutnak döntésre. A General Motors vagy a Autoweb elektronikus lapjait meglátogatva érthetővé válik, hogy aki nem élete első autóját akarja beszerezni, az könnyen lemond a karosszéria megtapogatásáról, s a rámenős kereskedőkkel való alkudozásról. Az interneten válogatni lehet különböző típusok közül, amelyekről minden műszaki információ azonnal elolvasható, de az is gyorsan megtalálja a neki való darabot, aki az ár oldaláról közelít, hiszen pénztárcája vastagságának megfelelő ajánlatokat kap. Természetesen a szín- és a hozzá illő kárpitválaszték is megtekinthető, s egy füst alatt a vásárlás banki feltételeit is el lehet rendezni. A számítógép azt is megmondja, hogy a kiválasztott autó melyik kereskedőnél van éppen raktáron. Ez után már csak oda kell menni és átvenni a kívánt jószágot. Külön világ a játékoké, ahol a helyszíni kipróbálás és nézelődés már önmagában is szórakoztató program a gyermekes családoknak, ezért a 22 milliárd dolláros amerikai játékpiac bevételeinek még egy ezreléke sem jött össze az elektronikus eladásokból. A játékgyártó és -kereskedő cégek - mint például a Hasbro, a Toys R Us vagy a F.A.O. Schwarz - mégis már mind ott vannak a világhálón, olyan vevőkre számítva, akiknek nincs idejük órákat tölteni a játék osztályokon, esetleg egy távoli városban lakó rokon gyermeknek szeretnének ajándékot küldeni. Az internetes árak jellemzően azonosak a boltiakkal, s a kényelemért 5-9 dolláros szállítási költséggel kell fizetni. Tim Glass, 39 éves amerikai üzletember hálásan emlékszik A hálózat csapdájában című 1995-ös filmre, amelyben a főszereplő Sandra Bullock pizzát rendelt a számítógépén. Glassnak megtetszett az ötlet, s 1996-ban internetes pizzaszállító céget alapított, amely gyorsan kinőtte a kereteit, s tavaly nyáron Cybermeal, vagyis kiberkaja néven „mindenevővé” vált. Ha Glass csak egy kicsinyke kis szeletet le tud harapni az évi összesen 207 milliárdnyi éttermi számlából - az ételek 51 százalékát nem is a helyszínen fogyasztják, hanem elviszik vagy házhoz szállíttatják -, már lesz mit aprítania a tejbe. Virtuális éttermébe belépve először azt kérdik meg a vendégtől, hol éhezett meg. A hely ismeretében feltálalják a választékot. Például a bostoni közkönyvtár közelében lévőknek Glass cége a vele Amerika-szerte szerződésben lévő 13 ezer étteremből 156-ot ajánl. A legkülönfélébb nemzeti konyhákat - sok más mellett mexikóit, kínait, indonézt, japánt - és ételfajtákat felvonultató vendéglők közül lehet választani. Ez után már csak be kell nyitni az áhított éttermekbe, ahol felsorolják, milyen menüt, mennyiért kínálnak, s a kiválasztott ételt elküldik a megjelölt helyre, avagy időre elkészítik, s csak be kell ugrani érte és elvinni. Annak sincs akadálya, ha valaki saját megunt holmiján akar túladni, vagy alkalmi vételt keres: az internetes aukciós házak nemcsak régiségeket kínálnak, hanem bolhapiacként bármit, ami eladható. A First Auction és a CityAuction honlapjain naponta több száz árverésbe lehet bekapcsolódni, ahol az egy-egy darabos kínálat mellett boltok, cégek elfekvő készletei is kalapács alá kerülnek. Az arany fülbevaló, a porszívó és a számítógép egységesen 1 dolláros kikiáltási áron indul. Aki a legmagasabb ajánlatot teszi, e-mail üzenetben értesül - akárcsak az eladó - a tranzakció eredményéről. Ha a győztes mégis elállna vételi szándékától, a következő legmagasabb árat ajánló kapja meg a lehetőséget, s az eladási ár 1-5 százaléka illeti meg az elektronikus árverezőházat. A világhálón is - akárcsak a valóságban - sokan keresik, mit és hol lehet a legolcsóbban megvenni. Ezért nem kell üzletről üzletre járni még csak a képernyőn sem, elég igénybe venni a különböző keresőrendszerekben - például az Excite-on vagy a Yahoo-n - működő bevásárlórobotokat. Ezek az árakon kívül összehasonlítják a szállítási feltételeket is: melyik jut gyorsabban és olcsóbban a kívánt helyszínre. Eltérőek a vélemények, hogy olcsóbb-e az interneten vásárolni, mint az üzletekben. A hagyományos módon árusító európai lemezcégek mindenesetre máris csatavesztesnek érezhetik magukat, hiszen a CDnow és a Music Boulevard új amerikai online-üzletek nyilvánvalóan tarolni fognak: ezekben tíz perc alatt hat kompaktlemezt lehet meghallgatni és megvásárolni az európai áraknál 45 dollárral olcsóbban. Mivel az üzlethelyiségek csillagászati bérleti díjai és fenntartási költségei egyaránt megtakaríthatók a virtuális térben, jelentős árengedménnyel operálhatnak az internetes kereskedők. A Brit Home Electrical Direct a televíziókészülékeket átlagosan 100 fonttal kínálja olcsóbban, mint a bolti árusok, a Barclay’s Bank internetes üzlete pedig 426 fontért kínálja azt a Bosch mosogatógépet, amely a belvárosi üzletekben közel 600 fontba kerül. Nagy-Britanniában a háztartások mindössze 6 százaléka vásárolt már az interneten, Németországban ez az arány 7 százalék, míg az USA-ban eléri a 25 százalékot. A brit kereskedelmi és ipari miniszter, Peter Mandelson éppen ezért kiemelt fontosságot tulajdonít az elektronikus kereskedelemnek, s az a nem titkolt reménye - így nyilatkozott a BBC News-nak -, hogy Nagy-Britannia Európa „digitális laboratóriumává” válhat. Egyelőre csak a lépéshátrányt regisztrálhatja, hiszen amíg a japán dolgozók 73 százaléka fér hozzá munkahelyén az internethez, a briteknek csak 49 százaléka. A brit vállalkozások 13 százalékának van olyan internetes oldala, amelyen kereskedik, az amerikaiaknál ez a szám 29 százalék. A két legnagyobb brit szupermarket-hálózat, a Tesco és a Sainsbury’s is a konkurenciaharc új mezejére lépett: az elektronikus hálón is boltot nyitottak. Például a tojás szó beírása után megjelenik a képernyőn 17 fajta - 6 és 12 darabos csomagolásban. Újabb kattintással az áru az elektronikus bevásárlókosárba helyezhető, s két órán belül ajtót lehet nyitni a legközelebbi áruházból érkező futárnak, aki 5 font kiszállási költséggel terheli meg a számlát. A Tesco-oldalak nem olyan látványosak, mint az amerikai „bevásárlóközpontoké”, itt képek helyett száraz szöveggel találkozik a vásárló. Az áruk leírása is csak a lényegre szorítkozik, a részletek - például a kalóriatartalom, összetétel - nem derülnek ki. Ráadásul ez a szolgáltatás egyelőre csak Londonban érhető el. Sok európai cég még nem értette meg, mire való az internet, ezért nincs is rajta a világhálón. Vagy ha ott van is, jelenléte csak gyenge reklám. Az olasz Standa áruházlánc, amely évi 2 milliárd dolláros forgalommal több mint 800 kereskedelmi egységet működtet, csupán egy unalmas cégismertetőt tett fel a webre, ebből a mindenre elszánt érdeklődő csak azt tudhatja meg, milyen színes kínálattal áll rendelkezésére a cég, ha befárad valamelyik üzletébe. Miközben az európaiak csak barátkoznak a számítógépes vásárlással, az amerikai pszichiátriai társaság már azt vizsgálja, milyen lelki deformálódást okozhat a mértéktelen internethasználat. A betegséget el is nevezték internetomániának, ami hasonlatos a kleptomániához vagy a korlátozhatatlan vásárlási szenvedélyhez. E szenvedélybetegségek közös vonása, hogy lerombolhatja a páciens emberi kapcsolatait, akit így előbb-utóbb az állásából is kiakolbólíthatják. A valósággal internetfüggővé vált betegek vizsgálatakor az is kiderült, hogy egyharmaduknak már korábban - az internet felfedezése előtt - is volt valamilyen pszichés panaszuk. GÁTI JÚLIA
__label__felszámolás 0.453272 __label__kötvény 0.140346 __label__kártérítés 0.0656148 __label__csőd 0.0120638 __label__csődjog 0.00523013 __label__kárpótlás 0.00507033 __label__hitelkonszolidáció 0.0047652 __label__alumíniumipar 0.0047652 __label__privatizáció 0.00383448 __label__gyógyszeripar 0.00281093 $$$ __label__geography__magyarország 1.00001 __label__felszámolás 0.793116 __label__organization__realbank-csoport 0.262852 __label__kötvény 0.132974 __label__organization__reallízing@@kft. 0.115971 __label__organization__realbank 0.112805 __label__csőd 0.0460439 __label__csődjog 0.0203424 __label__organization__wvm@@lízing@@és@@pénzügyi@@rt. 0.0179962 __label__hitelkonszolidáció 0.0124417 $$$ __label__bank __label__felszámolás geography__magyarország organization__realbank genre__cikk year__2003 $$$ FIZETNEK A REALBANK RT. HITELEZŐINEK, Óvakodj a segítőktől! $$$ FIZETNEK A REALBANK RT. HITELEZŐINEK Óvakodj a segítőktől! A Realbank felszámolásában a vártnál jobban járnak az egykori kisbefektetők, ám a bankcsoport egykori vagyona, például a korábbi Pharmafontana Rt. irodaháza, részben kicsúszik a kezükből. December 17-én a Budapesti Rendőr-főkapitányság megszüntette azt a nyomozást, amelyet az egykori Pharmafontana Gyógyszerészeti (mostani nevén Bogáncsvirág) Rt. felszámolója, Hajdú Ágnes kezdeményezett hűtlen kezelés gyanúja miatt, ismeretlen tettes ellen. A felszámoló azért tett feljelentést, mert úgy gondolja, törvénytelenül fosztották meg a felszámolásra jutott céget egyetlen valamirevaló vagyonától, a budapesti Csillagvirág és Bogáncsvirág úti, milliárdos értékű ingatlanegyüttesétől. Az ingatlanok tulajdonjogáért polgári per folyik a felszámolás alatt álló Pharmafontana és egyik legnagyobb korábbi hitelezője, a szintén felszámolásra jutott Reallízing Pénzügyi Kft. között. Jóllehet, ez utóbbi cég legnagyobb tulajdonosa a Reallízing ’96 számú kötvényesek érdekvédelmi egyesülete, a kötvénytulajdonosok szempontjából ma már édes mindegy, mi lesz az ingatlanok sorsa, őket ugyanis végképp kiforgatták azokból. Az egykori Realbank-csoport és a Pharmafontana sorsa 1996-ban kapcsolódott össze, amikortól a bankcsoport összesen körülbelül 4 milliárd forintnyi hitellel segítette hozzá a Szabó József vezetésével és résztulajdonában működő Naturland Rt.-t, hogy megvehesse és működtesse a privatizációra felkínált gyógyszerészeti társaságot. A hitelek fő fedezete az ominózus ingatlan volt. Csakhogy a magánkézbe adott Pharmafontana nem tudta megfizetni a tulajdonos által rátestált adóssághegyet, ezért a részvényei végül a Realbankkal azonos cégcsoportba tartozó Reallízing Kft.-hez kerültek (HVG, 1999. június 19.). Igen ám, de közben a Reallízing Kft. - s benne a tetemes vagyon - gazdátlanul és ellenőrizetlenül maradt. Az akkori Állami Pénz- és Tőkepiaci Felügyelet 1998 nyarán ugyanis úgy szállta meg a Realbankot, és váltotta le annak vezetőit, hogy a pénzintézettel szimbiózisban élő, vele közösen navigált lízingcéget felügyelet nélkül hagyta, mondván, az nem a bank tulajdona. Pedig a Reallízing Kft. épp azért bocsátotta ki a Reallízing ’96 nevezetű kötvényeket, hogy ezzel teremtse meg a bank számára a pharmafontanás hitelek fedezetét. A kötvényeket 1998. szeptember 8-a óta nem lehet visszaváltani, amikortól is a Realbank új gazdája, az Országos Betétbiztosítási Alap leállította folyamatos visszavásárlásukat, amit addig a bank brókercége teljesített, a bank által biztosított forrásból. Akadtak azonban szemfüles vállalkozók, akik „észlelték”, hogy a Reallízing Kft.-ben komoly vagyon maradt, és épp a kötvényesek érdekeire hivatkozva rátették arra a kezüket. A kft-ben ugyanis 1999 nyarán a kötvénytulajdonosok egyesülete vette át a hatalmat, megszerezve az üzletrészek 99 százalékát. Az egyesület elnöke és irányítója Szűcs Viktor vállalkozó, aki 1999 elejétől igazgatósági tagságot vállalt a Pharmafontana Rt.-ben. Szűcs a HVG kérdésére azt állította: „A maximumot hoztuk ki a Reallízing Kft.-ből, hogy 2000 nyarán kifizethessük a kötvényesek tőkéjének 64 százalékát.” Ám a kötvényesek egy része mégis azt gyanítja, hogy az ő kárukra mások is halásztak a zavarosban, s meglehet, ehhez a saját egyesületük is asszisztált. A kötvényesek kifizetésére a Reallízing Kft. azzal szerzett pénzt, hogy 1999-ben végrehajtási eljárásban elárvereztette a Pharmafontana ingatlanait és működőképes eszközeit. A vagyontárgyak többségét pedig az eredeti adós, a Szabó József vezette Naturland-csoport vehette meg, ráadásul - legalábbis a HVG értesülései szerint - az eredeti tartozás kisebbik felét fizette csak ki értük a Reallízingnek. A Naturland cégcsoportja birtokba is vette a Bogáncsvirág és Csillagvirág úti ingatlantömb egy részét, olyannyira, hogy a telefonközpontos Naturland Irodaház néven mutatkozik be. Ám egy másik hajdani Real-cég, a Konzol 99 Kft., amely szintén a Pharmafontana hitelezői közé tartozott, megtámadta a földhivatalnál a szóban forgó ingatlanok tulajdonjogának átírását a Reallízing Kft.-re, majd a naturlandosokra. Így az ingatlanok a hivatalos nyilvántartás szerint máig a Reallízing Kft. által kiürített Pharmafontana tulajdonában állnak. A vagyontalanná vált Pharmafontana 2000 őszén felszámolásra is jutott, korábbi, ki nem fizetett szállítói kérésére. A Reallízing Kft. felszámolását egyébiránt még 2000-ben kezdeményezte három kötvényes, de a kötvényesek egyesületének „nyomására” visszavonták a kérelmüket, mivel a felszámolási eljárás megindulása megakadályozta volna, hogy a befektetők előleget kapjanak. Ezért a lízingcég felszámolása csak 2001 elején indult meg. A Reallízing Kft.-nek névértéken összesen 3 milliárd forintos követelése maradt az egykori Pharmafontanával szemben. A lízingcég felszámolója ezeket a követeléseket - s még 700 millió forintnyi egyéb követelést - főtulajdonosának, a ’96-os kötvényesek érdekvédelmi egyesületének adta el 20 millió forintot valamivel meghaladó áron. Az egyesület pedig idén májusban - némi árfolyamnyereséggel - 27 millió forintért adta tovább a névértéken 3,7 milliárd forintos csomagot, történetesen szintén a Naturland Rt.-vel azonos érdekeltségi körbe tartozó Paralelogramma Kereskedelmi és Szolgáltató Kft.-nek. Vagyis Szabó Józsefék a kötvényesek egyesületének hatékony közreműködésével szabadulhattak meg egyszer s mindenkorra korábbi tartozásaik nagyobbik részétől. Sőt - paradox módon - akkor sem járnának teljesen rosszul, ha a bíróság esetleg kitenné őket a Bogáncsvirág úti Naturland Irodaházból, és az ingatlanokat visszaadná a felszámolás alatt álló Pharmafontanának. Ez esetben ugyanis mint a Reallízing Kft. egykori követelésének az örökösei, hitelezőként állhatnának sorba ebben a felszámolásban, ahelyett, hogy ezt a lehetőséget a kötvényesek egyesülete ragadná meg.
__label__sport 0.983095 __label__labdarúgás 0.909917 __label__sportfinanszírozás 0.320831 __label__ingatlan 0.028446 __label__szponzorálás 0.0244331 __label__biztonsági@@szolgálat 0.0103382 __label__fúzió 0.00782589 __label__jégkorong 0.00574025 __label__kézilabda 0.0043415 __label__elektronikus@@sajtó 0.0042088 $$$ __label__geography__magyarország 1.00001 __label__sport 0.919653 __label__labdarúgás 0.50001 __label__sportfinanszírozás 0.206904 __label__szponzorálás 0.033096 __label__organization__ftc@@labdarúgó@@és@@sport@@rt. 0.0229874 __label__person__várszegi@@gábor 0.0229874 __label__organization__fotex@@rt. 0.0124417 __label__ingatlan 0.0120638 __label__organization__hunguest@@hotels@@rt. 0.0106625 $$$ __label__sport __label__sportfinanszírozás __label__labdarúgás geography__magyarország organization__rába@@rt. organization__győri@@eto@@fc@@kft. genre__cikk genre__keretes year__2001 $$$ Rába-hátramenet $$$ Rába-hátramenet Zömében idézhetetlen bekiabálásokkal múlatták az időt az unalommal dacoló nézők a Győri ETO FC-Zalahús ZTE FC múlt szombati, NB I-es futballmérkőzésén, meglepő volt azonban, hogy a szurkolói folklór csupán az ellenfél - illetve annak hívei -, valamint a bíró sértegetésében merült ki, s nem értékelte a Rába Magyar Vagon- és Gépgyár Rt. győri futballból tervezett kivonulását. Pedig emiatt a tavaszi idénynyitó előtt minden borulni látszott az ETO-nál: a Rába Rt. bejelentette, meg kíván válni az ETO FC Kft.-ben birtokolt 11,36 százaléknyi tulajdonrészétől, és túladna a még Horváth Ede, a hajdani mindenható Rába-vezér által építtetett stadionon is (a futballcégben a győri Alcufer Kft. és a Piro-Men Kft. birtokol együtt egyharmadnyi részt, az Észak-dunántúli MÉH Rt. 13 százalékot, az ETO mint egyesület pedig 40-et). Az eddigi pénzeszsák távozásának híre lépésre késztette a futballistákat is: 13 játékos a múlt héten levelet írt a Hivatásos Labdarúgók Szakszervezetének, hogy az szólítsa fel a játékosoknak szerintük 40 millió forinttal tartozó ETO-t a fizetésre. „A tavaly márciusban meghirdetett stratégiánkban már jeleztük, hogy a profilunktól távol eső befektetéseinket leépítjük. A futball és a stadion ebbe a kategóriába tartozik” - indokolta meg a HVG-nek a Rába kihátrálását Dusza András, a cég kommunikációs igazgatója. A Rába tavaly 140 millió forintot költött a focira, beleértve a stadionra fordított 70-80 millió forintot is. Az idén viszont a cég már csak reklámszerződést kötött a 400 millió forintos kiadást tervező ETO-val, a hiány finanszírozását nem vállalta, hirdetésekre pedig az eddigi összeg harmadát szánja. „De azt is megnézzük, hogy ezzel szemben milyen teljesítmény áll” - teszi hozzá Dusza. Magyarra fordítva ez azt jelenti, hogy a Rábától jelentős hirdetési pénzre csak akkor számíthat a futballcsapat, ha valamelyik nemzetközi kupában kiharcolja a részvétel jogát, amire - legalábbis eddigi produkcióját alapul véve - vajmi kevés esélye van az idén. Ennél némileg jobbak a kilátásai arra, hogy játékoseladásokkal hozza rendbe pénzügyi helyzetét - legalábbis Borbényi János, a kft exügyvezetője szerint, aki éppen a játékosok perrel való fenyegetése miatt mondott le posztjáról a múlt héten. Borbényi állítja, hogy a télen három játékosuk is népszerű volt a menedzserek körében, közülük Stark Pétert 300 ezer dollárért el is tudták volna adni Dél-Koreába, de a védő korábbi, nem túl szép törökországi emlékei miatt - ahol fél évig kölcsönjátékosként szerepelt, 200 ezer dollárt hozva a győri futballcégnek - méltányolták, hogy most inkább nem menne olyan messzire. Az exügyvezető a HVG unszolására sem részletezte a kft pénzügyeit, csupán annyit árult el, hogy a napisajtóban közölt 200 millió forintnál kisebb a hiány - amiből 50 millió forintot tagi kölcsönként tartanak nyilván -, és a játékosoknak is kevesebbel tartoznak, mint amennyit azok állítanak. Borbényi a lemondással sem tudott elszakadni a focitól, mivel ő a futball-kft-ben legnagyobb tulajdonos sportegyesület elnöke, s mint ilyen, el is árulta: az ETO 100 millió forintért szívesen megválna az üzletrészétől. Bár a Rába Rt. döntése egy 97 éves tradíciót borított fel, a cég lépése a számok alapján nem meglepő. Hiába folyt be ugyanis 1998-ban 400 ezer dollár a kft számlájára az FC Portótól Fehér Miklósért (a teljes vételár első részleteként érkezett 200 ezer dollár átutalásakor még nem a gazdasági társaság működtette a csapatot), illetve a nagy meglepetésre a Bajnokok Ligájában lapzártánkkor még a legjobb nyolc közé jutást érő helyre is esélyes Sturm Graznak 1999-ben eladott Korsós Györgyért 400 ezer dollár, a társaság 1999-es mérlege 73 millió forint veszteséget mutat. Némileg pikánssá teszi a Rába kiszállását, hogy az összességében 12,7 milliárd forintos állami stadionfelújítási programból a győri stadion tulajdonosa 900 millió forintra számíthat, feltéve, hogy az önkormányzat megadja az egyszer már odaígért 500 millió forintot, amit helyi vállalkozók 100 milliós ajánlata egészítene ki. „Kíváncsiak vagyunk arra, ki lesz az új tulajdonos” - mondta a HVG-nek Balogh József, Győr szocialista polgármestere. Eddig a Quaestor Pénzügyi Tanácsadó Rt. és az egykori győri focista, Póczik József mögött álló vállalkozói kör jelentkezett érdeklődőként a stadionra, de szándékaik komolyságáról egyelőre csak találgatnak a városban. Elképzelhető az is, hogy az önkormányzat később kisebbségi tulajdonosként beszálljon a sportlétesítményt működtető társaságba, ennek pontos módjáról azonban nincsenek még tervek. A polgármester becslése szerint mindenesetre az eddig beígért 1,5 milliárd forinton kívül még ugyanennyi kellene, hogy korszerű, többfunkciós létesítménnyé váljon a stadion.
__label__kormány 0.320831 __label__menedzsment 0.287778 __label__vállalatgazdaság 0.0396488 __label__közlekedés 0.0396488 __label__tömegközlekedés 0.0293222 __label__országgyűlési@@képviselő 0.0275953 __label__belpolitika 0.0267693 __label__politika 0.0216253 __label__kultúra 0.019134 __label__érdekvédelem 0.0140736 $$$ __label__geography__magyarország 1.00001 __label__menedzsment 0.399822 __label__kormány 0.228166 __label__közlekedés 0.0311538 __label__országgyűlési@@képviselő 0.0293222 __label__érdekvédelem 0.0236995 __label__person__palkovics@@lászló 0.0216253 __label__organization__budapesti@@corvinus@@egyetem 0.0169249 __label__tömegközlekedés 0.0169249 __label__belpolitika 0.0154346 $$$ __label__közlekedés __label__menedzsment __label__tömegközlekedés geography__budapest geography__magyarország person__dabóczi@@kálmán organization__budapesti@@közlekedési@@központ@@zrt. genre__portré author__dobszay@@jános author__kelemen@@zoltán year__2015 $$$ Dabóczi Kálmán $$$ Dabóczi Kálmán a BKK vezérigazgatója „Olyan vagyok, mint a pitbull: ha egyszer elindulok, akkor nem lehet megállítani. Amikor a főpolgármester úr felkért, hosszan magyaráztam neki, hogy azért kockázatos engem berakni a rendszerbe, mert véleményem van, és azt képviselem is” – jelzi a Budapesti Közlekedési Központ Zrt.-t vezető, 44 éves közgazdász, hogy nem bólogatójánosnak szerződött. Mohácson született, hatgyermekes családban ötödik gyerekként, vagyis „kőkeményen meg kellett küzdeni az életben maradásért, de az együttműködést is megtanultam”. Apja gépészmérnök, a Fiat Boldizsár igazgatója volt, anyja belgyógyász, nefrológus szakorvos, aki „28 évesen már hat gyerekkel dolgozott”. Pécsi kitérő után kerültek Érdre. A Vörösmarty Gimnáziumban már „nagyon aktív voltam egyházi vonalon, közösségek szervezésében”. A Közgázon elvégezte a menedzsment és a marketing szakot is, de egyetemi évei alatt az életre „az érdi cserkészcsapat vezetése készített fel igazán”. Jogi egyetemen szerzett másoddiplomát. Egy évet a Molnál volt tanácsadó, majd elnök-vezérigazgató lett a gyógyszerfejlesztő Dárdai Vegyipari Rt.-nél. Ezután sorra jöttek a felső vezetői megbízatások: a Magyar Posta Tetra Rt.-nél, majd a Béres Csoport több cégénél. 2006-ban hívták a közlekedési tárcához, hogy „tegyek rendet a közösségi közlekedés területén”, majd azoknál az ügyeknél, amelyeket „házon belülről nem lehetett megmozgatni”. 2011-től a Közlekedéstudományi Intézet helyettes ügyvezetője lett. Gitártanár feleségével és hat gyerekükkel érdi családi házban élnek. Leginkább az érdi családközösségben töltődik fel, ahol „élvezem azt, hogy nem intellektuális, sokdiplomás emberkék között tudunk normálisan viselkedni, és tudok más családoknak segíteni”. – Elődje, Vitézy Dávid már gyerekkorától a városi közlekedés megszállottja volt. Ön is számolgatta a buszokat, tanulmányozta a menetrendeket? – Nem, én úgy érzem, hogy egészséges gyerekkort éltem. Szerintem veszélyes, ha valaki egy város közlekedésére modellvasútként tekint. Én inkább kellő alázattal és tisztelettel állok a feladathoz. – Vitézy elbukott a Tarlóssal meglévő rossz kapcsolata miatt; ön milyen viszonyban van a főpolgármesterrel? Kapott tőle fejmosást a BKK-vezetőknek szervezett wellnessezés miatt? – Ne vegyenek készpénznek mindent, amit az újságok írnak! Nem volt wellness, nem volt hétvége. Elindítottam egy működéshatékonyság-fejlesztési projektet, és amikor ennek az egész nagy javaslatkupacnak nekiestünk, elvonultunk 48 órára egy eldugott helyre. Reggel 8-tól éjjelig dolgoztunk. – Előéletében különböző profilú cégeket vezetett. Dolgozott egyetemen, a gyógyszeriparban, a távközlésben, az államigazgatásban. Bármilyen társaságot el tudna irányítani? – Ezt nem mondom, mert nagyképűség lenne, de nem érzem, hogy a mostani feladatom a képességeim fölé lenne kalibrálva. Ez olyan, mint a sakkban: számít, hogy hány helyen, hány meccset játszott valaki. Én sokféle iparágat láttam, és sokféle munkakörnyezetben dolgoztam, így mindenkivel szót értek, a melóstól a jogászokon át a miniszterig. – Melyik korszakát érzi a legsikeresebbnek? – Amit a minisztériumban alkottam – abban a politikai közegben, lavírozva a sokféle érdek között –, az azért művészet volt. Ott nem csak menedzsmenttudásra volt szükség. De én ott is a tiszta kéz politikáját vallottam. Több évig tartott megértetni egyes iparági szereplőkkel, hogy engem nem lehet kilóra megvásárolni. – Soha nem kísértette még meg a gondolat, hogy saját vállalkozást vezessen? – Többször gondolkodtam rajta, de mindig olyan típusú feladatok találtak meg, amilyenekre jó szívvel tudtam igent mondani. – Jó példával jár elöl, azaz tömegközlekedik? Felismerik a buszon, villamoson? – Abban az értelemben tömegközlekedem, hogy reggelente mikrobusszal jövök, amiben tömeg van, mert az összes gyermekünket én viszem az iskolába. Amúgy rendszeresen BKV-zom is. Nem foglalkozom azzal, felismernek-e; valószínűbb, hogy nem. De nem is akarok celeb vezérigazgató lenni. – A budapesti dugók alól, gondoljuk, még a BKK-vezér sem tudja kivonni magát. Amikor minden út járhatatlan, ön kit szid magában? – Senkit. Azt kezdem kutatni a fejemben, hogy mi az, aminek ebből a BKK az oka, és tudnék rajta változtatni, és mi az, ami például a bunkó vezetési stílusra, az egymásra nem figyelésre vezethető vissza. – Olvastuk, hogy az ellenőröket nyelvi tréningre küldené. Saját magát miben fejlesztené? – Azon még dolgoznom kell, hogy ne haladjak gyorsabban annál, mint amit a környezetem föl tud fogni. Minden változás annyit ér, amennyit az abban érintettek fel tudnak dolgozni. – Korábban előfordult, hogy bliccelt? – Egyetemista koromban megesett, hogy lógtam, de ezzel otthon nem nagyon dicsekedtem. A gyerekeimet pedig a sárga földig lehordanám, ha náluk is előfordulna ilyen. – Egy konferencián nemrég arról adott elő, hogyan lehet Krisztust követni a pénzközpontú világban. Ön puritán módon él? – Nagy családi házunk van, de csak azért, mert sokan vagyunk. Ha a testvéreim családostul mind eljönnek, több mint negyvenen ülünk az asztalnál. A tér is tágas, de egyszerű. Nincsenek antik festményeim, óra- vagy vadászpuska-gyűjteményem. Amink van, igyekszünk másokkal is megosztani, és a gyerekeket is erre neveljük. Ha valakinek segítünk, a zsebpénzükből valamennyi részt ők is önkéntesen betesznek. – Az MSZP-érában került az államigazgatásba. Mit tekintsünk nagyobb bravúrnak: hogy állva maradt a 2010 előtti időszakban, vagy azt, hogy még Németh Lászlóné fejlesztési minisztériumában is megtalálta a helyét? – Kóka János minisztersége alatt megkaptam, hogy mit keres ebben a minisztériumban egy ilyen szélsőségesen jobboldali, klerikális elem. De hát az ellenzékiség érzését én már a rendszerváltás előtti világból ismertem, így a 2006 és 2010 közötti időszak ebből a szempontból hazai pálya volt. Azt már kicsit nehezebben éltem meg, amikor 2010 után olyan kormányok jöttek, amelyeknek az értékrendje elvileg sokkal nagyobb átfedésben volt a magánemberként vallott értékrendemmel, mégsem teljesen aszerint működtek a dolgok. Nekem Krisztus az iránytű. Láthatják, még az íróasztalom is úgy áll, hogy munka közben a Bazilikára lássak. – Most már lecövekelt a közlekedésnél, vagy új területeken is kipróbálná magát? – Nagyon szeretem, amit csinálok. Szeretem a közlekedést, azon belül is a jelenlegi feladatom komplexitását. Addig maradok, amíg a becsületre és a tisztaságra kereslet van. De teljesen nyitott vagyok. Nem zárom ki, hogy ha olyan feladat talál meg, amire a belső meggyőződésem is azt mondja, hogy jó szívvel elvállalhatom, akkor tisztességgel megyek tovább. Ebben is a gondviselésre hagyatkozom. KELEMEN ZOLTÁN – DOBSZAY JÁNOS
__label__tudomány 0.182436 __label__fizika 0.0216253 __label__atomenergia 0.0169249 __label__kémia 0.00523013 __label__építészet 0.00461957 __label__innováció 0.00328306 __label__ppp 0.00165848 __label__geológia 0.00155876 __label__ipari@@park 0.00133502 __label__mértékegység 0.000921051 $$$ __label__tudomány 0.629785 __label__geography__románia 0.531219 __label__geography__európai@@unió 0.019134 __label__egyetem 0.0128312 __label__atomenergia 0.00942259 __label__fizika 0.00807199 __label__organization__extreme@@light@@infrastructure 0.00308537 __label__környezetvédelem 0.00256091 __label__építészet 0.00240673 __label__person__szemerédi@@endre 0.00233316 $$$ __label__fizika __label__tudomány __label__tudományfinanszírozás __label__uniós@@támogatás geography__európai@@unió geography__románia genre__cikk genre__keretes author__irházi@@jános year__2014 $$$ Unióspénz-nyelő? $$$ Unióspénz-nyelő? Victor Ponta román kormányfő fizikai Nobel-díjról, az ország szürkeállomány-elszívásának megfékezéséről ábrándozik, amikor a Bukaresttől tíz kilométerre lévő Magurele fizikai kutatóközpont szomszédságában létesülő európai szuperlézer kerül szóba. Az EU által finanszírozott ELI–NP (Extreme Light Infrastructure – Nuclear Physics) infrastrukturális beruházásait 2013 júniusában kezdték el, s menetrend szerint 2015-ben adják át. A rendszer tesztelését 2018-ig kell befejezni, és a csúcsüzemben körülbelül 200 kutató dolgozik majd az intézetben. Az ELI–NP szuperlézer teljesítménye 10 petawatt lesz (ez 100 ezer milliárd 100 wattos égő teljesítményének felel meg), tízszerese a világon jelenleg működő – Rutherford Appleton Laboratory, University of Texas, Lawrence Livermore National Laboratory – szuperlézerekének. A kutatási célok között kiemelt helyen szerepel az egészségügy, ezen belül a rák gyógyítása, valamint a nukleáris hulladék anyagok megsemmisítése. A romániai projekt kivitelezését a Strabag–Aedificia Carpati–Zublin-konzorcium nyerte el. Az összköltség hivatalosan 350 millió euró, de független szakértők máris jelezték, hogy ennek a duplájára lesz szükség. A főépület földrengésbiztos, rezgésmentes rendszeren áll, gyakorlatilag függetlenítve a talajtól; a lézeres épület alatt nyolc, a gamma-részecskéket vizsgáló épület alatt 12 föld alatti szint készül. Ugyanakkor megépült egy iroda- és vendégház, brit beruházók pedig lakóparkban is gondolkodnak. Az ELI–NP működtetésével a bukaresti Horia Hulubei Nemzeti Fizikai és Atomenergiai Intézetet (IFIN–HH) bízták meg, amely most közel húsz kutatót alkalmaz. A projektet a szaktárca egyetemeken, középiskolákban népszerűsíti. Közben a kutatókat tömörítő szakszervezet hadjáratot indított az IFIN igazgatója ellen. Radu Minea szakszervezeti vezető szerint Nicolae Zamfir a „kormánypropaganda képviselője”, aki titkosszolgálati múltja miatt 2000-ben elmenekült az országból, majd négy év múlva németországi és amerikai egyetemeken végzett kutatások eredményeivel tért haza, s azonnal felvették az IFIN-be, majd igazgatóvá nevezték ki. Minea úgy véli, a projekt csak uniós pénzek lenyúlásáról szól, mert a gazdasági versenyképesség növelésére szánt 160 millió eurós keretet is Magurele felé irányították, holott az egyéb kutatási célokat szolgált volna. Az ügyben már folyik a vizsgálat. IRHÁZI JÁNOS / ARAD
__label__művészet 0.943358 __label__képzőművészet 0.51563 __label__kultúra 0.100889 __label__irodalom 0.0953595 __label__fotóművészet 0.0293222 __label__politika 0.0259674 __label__szobrászat 0.019134 __label__humor 0.0136468 __label__találmány 0.0106625 __label__kitüntetés 0.00461957 $$$ __label__művészet 0.953976 __label__képzőművészet 0.629785 __label__geography__magyarország 0.629785 __label__politika 0.182436 __label__humor 0.0362301 __label__fotóművészet 0.0341104 __label__filmfesztivál 0.0259674 __label__irodalom 0.0203424 __label__rajzfilm 0.0132328 __label__filmgyártás 0.00971848 $$$ __label__humor __label__képzőművészet __label__művészet __label__sajtó __label__sajtótörténet geography__magyarország person__kaján@@tibor genre__cikk genre__keretes author__murányi@@gábor year__2016 $$$ Meghalt Kaján Tibor $$$ Meghalt Kaján Tibor Vigyor – búskomoly világféltés Ritka pillanatot örökített meg a HVG egykori munkatársa tíz évvel ezelőtt. Talán a fotográfus ötletén – modellje egy üveglapra rajzolja le önmagát –, talán egy váratlanul elsütött vicc poénján, de a karikaturista majdnem teli szájjal vigyorog. Pedig máskor inkább komor tekintettel járt-kelt a világban, megrögzött gyalogosként életközelből figyelt, s még a rajzai értő nézőitől „elvárt”, szájszegleten bujkáló fanyar, morfondírozó mosoly is eseményszámba ment nála. Búskomolysága azonban nem világfájdalmat, sokkal inkább világféltést tükrözött. Ludas-vonal – vonalfilozófia „Karikatúrabőrbe bújtatott propagandarajzokat vártak” – ezzel indokolta, miért hagyta ott majd két évtized után, 1962-ben az általa is alapított kommunista párti szatirikus lapot, a Ludas Matyit. Amelynek kínos-kényes megrendeléseit nem mindig sikerült elszabotálnia. A Ludasnál még harsány színekkel ábrázolta a vonalas mondandót, új szellemi műhelyében, a Tükörben, majd az Új Tükörben – ahol, állította, szabad kezet kapott – egyre egyszerűbb vonalakkal tágította rajzolt filozófiává a művészetét. A Felvonulás című gúnyképe a rendszer képmutatását emblematikus tömörségűvé sűrítő karikatúráinak volt első fecskéje, azaz macska-egere. Nekrologista – papírszobor Elnagyolt becslések szerint a kajáni életmű 5 ezer eredeti rajzból állhat, ezek talán legizgalmasabb darabjai az úgynevezett nekrológ-karikatúrák. A műfajt az 1970-es évek végén fedezte fel magának, amikor sorra haltak meg az olyan, általa tisztelt óriások, mint amilyen a filmzseni Chaplin volt. Ezen „papírszobor”-állító, történelmi nagyságokkal is kiegészített sorozatában a személyiség munkásságát, sorsát – fennköltebb stílben: az emberiségre tett hatását – foglalta össze. Dicsőség – tréfa „Egy karikaturista számára a legnagyobb dicsőség a börtön!” – példálózott a műfaj francia ősmesterével, a körtefejű Lajos Fülöp-portréjáért fél évre bekasztlizott francia Honoré Daumier-vel, amikor a díjairól kérdezték. Ezt a legfőbb babért nem sikerült megszereznie, igaz, óvatos duhajként, áttételesebben ironizálva, nem is törekedett erre. Azért nem szűkölködött elismerésekben: a Munkácsyt kétszer is megkapta, s az állami Táncsics mellett civil díjakkal, a magyar Pulitzerrel és a Prima Primissimával is elismerték. Kossuth-díjra azonban hiába terjesztették fel 2009-ben a karikatúra 90 éves, élő klasszikusát. A politikai Horgerek már puszta jelölését is rossz tréfának tekintették. Lassú búcsúzkodás – íróónt váltó homok Füle mögött, a „valami” helyett, mindig ceruza volt, önarcképrajzainak elmaradhatatlan kelléke. Ezeken az önironikus képeken a hosszú, hatszögletű íróón olykor a szemét szúrta át, máskor csőlátásos látcsőként vagy hivatása kalitkájaként tűnt fel. Ikonikus védjegyét lassan tette le, folyamatosan búcsúzott, majd az állandó baráti-szerkesztői kapacitálásnak engedve néhány új és néhány régi, némiképp átrajzolt kompozícióval visszatért. Pedig a „globális magányos” másfél évtizeddel ezelőtt, 80. születésnapján rajzos (és verses) bejelentést tett. Homokórás önarcképéről lehagyta a ceruzát, s azt vizionálta, hogy: „A gőgös kultúra / mindent, amit rajzoltam / velem együtt / kiradírozza.” Ebben a jóslatában, bizony, alaposan melléfogott. MURÁNYI GÁBOR
__label__bank 0.99372 __label__fúzió 0.812877 __label__pénzügy 0.187143 __label__biztosítótársaság 0.00885735 __label__autóipar 0.00395541 __label__opera 0.00318268 __label__menedzsment 0.00226185 __label__ipar 0.00187757 __label__távközlés 0.00182021 __label__vezetőváltás 0.00160785 $$$ __label__fúzió 1.00001 __label__geography__belgium 1.00001 __label__bank 1.00001 __label__geography__hollandia 1.00001 __label__biztosítótársaság 0.629785 __label__organization__abn@@amro 0.414909 __label__geography__spanyolország 0.268951 __label__geography__franciaország 0.106701 __label__person__jean-luc 0.106701 __label__geography__nyugat-európa 0.0675567 $$$ __label__bank __label__fúzió __label__pénzügy geography__belgium organization__abn@@amro organization__fortis organization__g-banque genre__cikk year__1998 $$$ Belga bankfelvásárlás, Nemzeti dac $$$ Belga bankfelvásárlás Nemzeti dac Alulmaradt az első számú belga bank, a G-Banque megszerzéséért folytatott küzdelemben a legnagyobb holland pénzintézet, az ABN Amro. A G-Banque igazgatótanácsa – nemzeti érdekektől vezéreltetve – az üzleti szempontból kevésbé vonzó ajánlattal előállt, ám belga–holland közös tulajdonú Fortis pénzügyi csoportot választotta. „Belga vagyok. Nem adom oda a hollandoknak” – közölte ellentmondást nem tűrően a múlt szombaton Valere Croes, a Fortis belga–holland tulajdonú pénzügyi csoport igazgatótanácsának egyik tagja. A befolyásos belga bankár szokatlanul éles kifakadását tett is követte: a Fortis igazgatótanácsa még aznap úgy határozott, hogy rákínál a Générale de Banque (G-Banque) megvételére május 18-án tett ajánlatára. Ezzel kiütötte a nyeregből a holland ABN Amrót, s így sikerült a legnagyobb, s egyben a legrégebbi belga pénzintézetet megszereznie. Pedig a hollandok eredetileg többet kínáltak. Minden egyes G-Banque részvényért 19 saját részvényt, plusz kilencezer belga frankot, azaz részvényenként 27 095 belga frankot akartak adni, mintegy 16 százalékkal többet az akkori tőzsdei árfolyamnál. Ezenfelül ígéretet tettek, hogy a belga bank részvényeinek árfolyamesése esetén – bizonyos határokon belül – garantálják az ajánlati árban megadott összeget. Ezzel szem-ben a Fortis eredetileg hét saját részvényt kínált fel a G-Banque három papírjáért, ami az akkori árfolyamok alapján részvényenként 24 726 belga frankra, a hollandok ajánlatánál 15,4 százalékkal alacsonyabbra jött ki. Az időközben bekövetkezett részvényárfolyam-mozgások nyomán a két ajánlat közötti különbség 7,4 százalékra zsugorodott. Pedig a menedzsment szinte ölre ment a részvényeseket képviselő 22 igazgatótanácsi taggal, de mégsem tudta megakadályozni, hogy az ABN Amro ajánlatát ne söpörjék le az asztalról. Ferdinand Chaffart bankelnök például kénytelen volt a biztonsági szolgálattal kivezettetni a részvényesek képviselői által odarendelt csapatnyi ügyvédet. Ez utóbbiak az ABN Amro ajánlatának ellenséges felvásárlássá nyilvánítását követelték, ami ellenlépések meghozatalára jogosít fel, s ezt jóval az ülés hivatalos kezdetét megelőzően – mielőtt az igazgatótanács teljes létszámban megjelenik – meg akarták szavaztatni. Pedig erre semmi szükség nem lett volna, hiszen ennek elhatározásához egyszerű többség is elegendő, márpedig előzetesen tudni lehetett, hogy a 28 fős testületből csak a 6 fős menedzsment nem gondolta így. Amikor pedig megszületett a holland bank ajánlatának ellenségessé nyilvánításáról a verdikt – az üzleti élet íratlan szabályait áthágva –, az ülésteremből hivatták fel a Fortis elnökét, hogy haladéktalanul készítsen el, s nyújtson be az előzőnél magasabb árajánlatot. Ennek eredményeként a G-Banque igazgatótanácsa még aznap éjjel kézhez vehette a Fortis újabb ajánlatát, amelyben a részvénycsere mellé még pontosan 4 590 belga frank készpénzt is felkínált a részvényeseknek. Ily módon a Fortis összesen 500 milliárd belga frankot, míg az ABN Amro 448 milliárd belga frankot kínált a G-Banque-ért. Ezek után már nem volt kétséges, hogy melyik ajánlat a kedvezőbb. A G-Banque igazgatótanácsa azonban nem elégedett meg ennyivel. Hogy elejét vegye az ABN Amro újabb, vélhetően magasabb árajánlatának, a teljes egészében a Fortis által lejegyzendő 10 százalékos alaptőke-emelést szavaztatott meg. Ezzel a Fortis G-Banque-beli részesedése egy csapásra 43 százalékra szökött fel, miután a belga bank három részvényese – a Société Générale de Belgique (SGB), a Mutuelle Solvay és az Union Financiere Boel – már korábban eladta neki tulajdonrészét. Ilyen körülmények között az ABN Amrónak értelmetlenné vált a G-Banque megszerzése, hiszen legfeljebb a fennmaradó 57 százalékos részesedést vehette volna meg, ami nem érné el a jelentősebb döntések meghozatalához szükséges kétharmados többséget. Pedig pénzügyi szakértők szerint a holland bank ajánlata több tekintetben is előnyösebb volt, mint a Fortisé. A kettejük fúziójából létrejövő bankóriás a legnagyobb európai pénzintézet lehetett volna, közel kétszer akkora, mint az együttesen 62 ezer alkalmazottnak munkát adó, 320 milliárd dollár mérlegfőösszegű, s ezzel az európai pénzintézetek között a 15. helyre sorolt Fortis–G-Banque. Mindemellett a Fortis nem igazán tapasztalt bank. Nyolc éve egy belga és egy holland biztosítótársaság fúziójából alakult, s csak nemrégiben vágott bele a bankszakmába, miután holland és belga pénzintézeteket vásárolt meg. Igaz, a Fortisszal való fúzió révén évente 27 milliárd belga franknyi megtakarítást érhet el a G-Banque, másfélszer akkorát, mint az ABN Amróval való egyesülés esetén. A megtakarítás elsősorban fiókbezárásokból adódó költségcsökkenésből származna, ami viszont elbocsátásokkal jár. Erre azért lesz szükség, mert a G-Banque és a Fortis fiókhálózata között meglehetősen nagy az átfedés. A 10. legnagyobb európai banknak számító ABN Amro ajánlatában viszont az szerepelt, hogy nem lesznek elbocsátások, a menedzsment is a helyén marad, a belga bank megtarthatja eredeti nevét és logóját. Pénzügyi szakértők szerint az ABN Amrónak tudnia kellett volna, hogy nincs igazán esélye. A belga bank legnagyobb egyéni részvényese, a 29,7 százalékot birtokló SGB a Fortist támogatta, hiszen a két társaság egymás részvényese. A SGB-nek 19,7 százalékos részesedése van a Fortisban, amely viszont 10,2 százalékkal érdekelt a legnagyobb belga ipari, befektetési holdingban. Elemzők azonban ennél még messzebbre mentek: szerintük az ügylet hátterében az SGB-ben 63,5 százalékos részesedéssel bíró francia Suez Lyonnais des Eaux áll. Az elsősorban a víz- és energiagazdálkodásban érdekelt társaság ugyanis azt reméli, hogy cserébe a G-Banque belga tulajdonban maradásáért, növelheti a legnagyobb belga áram- és gázszolgáltató Tractabelben már meglévő 50 százalékos részesedését.
__label__tőzsde 0.973251 __label__értékpapírpiac 0.941664 __label__olajipar 0.665421 __label__cégek 0.47659 __label__pénz-@@és@@tőkepiac 0.245095 __label__gazdaság 0.140346 __label__világgazdaság 0.0420977 __label__részvény 0.0373369 __label__fúzió 0.0302246 __label__tőkekivitel 0.0222962 $$$ __label__geography__kína 1.00001 __label__tőzsde 0.987189 __label__értékpapírpiac 0.974831 __label__olajipar 0.884049 __label__cégek 0.377551 __label__pénz-@@és@@tőkepiac 0.168867 __label__tőkekivitel 0.109716 __label__részvény 0.0926978 __label__gazdaság 0.0583558 __label__geography__hongkong 0.0503406 $$$ __label__cégek __label__gazdaság __label__olajipar __label__üzemanyagpiac geography__kína organization__petrochina genre__cikk author__nagy@@gábor year__2007 $$$ KÍNAI CÉGEK A VILÁG ÉLVONALÁBAN, Feltörők $$$ KÍNAI CÉGEK A VILÁG ÉLVONALÁBAN Feltörők Sokkolta a nemzetközi üzleti köröket, hogy kiderült, a világ legértékesebb vállalata már nem amerikai cég, hanem a kínai Petrochina olajtársaság. Egyetlen kínai cég többet ér, mint Oroszország egyévi gazdasági teljesítménye – legalábbis erre utal, hogy a Petrochina olajtársaság tőzsdei kapitalizációja a napokban elérte az ezermilliárd dollárt, míg tavaly az orosz hazai össztermék (GDP) 985 milliárd dollár volt. A Petrochina múlt heti tőzsdei bevezetésekor ugyanis a cég részvényeinek árfolyama már az első kereskedési napon megduplázódott Sanghajban, meghaladva az ezermilliárd dollárt, amire eddig a világ egyetlen cége sem volt képes. A kurzus azóta némileg csökkent, ám a Petrochina még mindig annyit ér, mint a mögötte lévő két legértékesebb vállalat, az amerikai Exxon Mobil és a General Electric együtt. A Petrochina ennek ellenére az olajiparban nincs egy súlycsoportban az Exxon Mobillal. Az amerikai cég tavaly 1,6 milliárd hordó nyersolajat, illetve földgázt termelt ki, és ezzel 365 milliárd dolláros forgalom mellett 39,5 milliárdos adózás utáni nyereséget ért el. A kínai társaság 1 milliárd hordóig, illetve 92 milliárd dollárnyi bevétel mellett 19 milliárdos nettó profitig jutott. A jövőben viszont csökkenhet a két cég közti különbség. Miközben tartalékaik már most is megközelítik egymást – az amerikaié 22,7 milliárd, a kínaié 20,5 milliárd hordó –, a Petrochina az utóbbi öt évben 19, míg az Exxon Mobil csak 6 százalékkal növelte azokat. A Petrochina értékét elsősorban két piactorzító hatás lökte az égbe. A hordónkénti 100 dollár felé tartó világpiaci olajár minden olajtársaság részvényét keresetté teszi, ám a kínai cég papírjai iránti érdeklődést külön növelte, hogy kevés van belőlük a piacon. A sanghaji tőzsdére csak a papírok 2,2 százaléka került, és a csomagot ötvenszeresen túljegyezték. Amúgy sem túl sok forog közkézen a Petrochina részvényeiből, 87 százalékát továbbra is az állami China National Petroleum Corp. (CNPC) birtokolja. Ugyanez torzítja a világ legértékesebb tíz vállalata közé a Petrochina mellett bekerült másik olajcég (Sinopec), valamint egy távközlési vállalat (China Mobile), illetve bank (ICBC) piaci megítélését is: az állami túlsúly miatt a befektetők kevés részvényre pályázhatnak. Márpedig tőzsdén spekuláló kínaiból egyre több van. Az utóbbi két évben Kínában tízmilliószám nyitják az értékpapír-számlákat, ami 2006 eleje óta 500 százalékkal emelte a sanghaji és a sencseni tőzsde összesített indexét. A Petrochina iránti roham láttán Ven Csia-pao miniszterelnök is megszólalt, jelezve, hogy a pekingi kormány mindent megtesz a börzei árfolyamok túl magasra szaladása, az árfolyamok váratlan felszökése, illetve zuhanása ellen. Sanghajban az év elején kisebb riadalom volt, amikor elterjedt, hogy a kormány fellép a spekulánsok ellen (HVG, 2007. március 10.). Alan Greenspan, az USA jegybankjának szerepét ellátó Fed korábbi elnöke májusban drámai korrekciót jósolt, Warren Buffett amerikai befektetési guru pedig a túlpörgetett spekulációra hivatkozva röviddel a sanghaji bevezetés előtt eladta Petrochina-részvényeit – csinos haszonra szert téve, de tetemes profitról lemaradva. A borús jóslatok ellenére a láz nem csillapodik, az idén eddig 61 milliárd dollár értékű tőzsdei bevezetést hajtottak végre Sanghajban, ezzel Kína pénzügyi központja maga mögé utasította New Yorkot (51 milliárd) és Londont (43 milliárd). A lendületet az is táplálja, hogy a kínai spekulánsok szerint a 2008-as nyári olimpia miatt a pekingi vezetés mindenképpen elkerülne egy tőzsdekrachot. A részvényvásárlás ugyanakkor továbbra is vonzó pénzfialtatási forma. A 2200 milliárd dollárnyira becsült szabadon elkölthető lakossági összjövedelem az alacsony kamatok és a gyorsuló infláció miatt a bankokban alig hoz valamit, ehhez képest a tőzsde még a megingásokkal együtt is jobb hozamot ígér. Ráadásul a kínai átlagember számára elérhetetlenek a külföldi befektetések. A pekingi kormány épp most táncolt vissza attól az ígéretétől, hogy lehetővé teszi a hongkongi tőzsdén való részvényvásárlást. Így marad Sanghaj, ami sajátos – a szigorú szabályozás miatt arbitrázsműveletekkel nehezen kihasználható – árfolyameltérést eredményez. A Petrochina papírja – amelyet 2000 óta jegyeznek az egykori brit koronagyarmat tőzsdéjén – például Hongkongban alig több, mint a felét érte a Sanghajban a bevezetés napján kialakult kurzusnak. A hongkongi részvényárfolyam alapján a Petrochina nagyjából annyit ér, mint az Exxon Mobil. A kínai cégek előretörésének más látványos jelei is vannak. A Petrochina után egy nappal debütált Hongkongban az Alibaba.com online kereskedelmi portál, amely az amerikai Google 2004-es megjelenése óta az internetes cégek közül a legnagyobb tőkebevonással járó tőzsdei bevezetést hajtotta végre. A részvényárfolyam megháromszorozódott, ám az immár a világ ötödik legértékesebb internetes cégében, az Alibabában – amelyben 39 százalékot birtokol az amerikai Yahoo – hatalmas lehetőség rejlik még: ez az online piac köti össze a kínai kis- és középvállalatok többségét a hazai és külföldi partnerekkel. Aukciós vállalkozása, a Taobao pedig kiszorította Kínából a világ első számú internetes bolhapiacát, az amerikai eBayt. Más kínai internetes cégek is szárnyalnak: a Nasdaq amerikai elektronikus tőzsdén jegyzett Baidu keresőportál részvényeinek az árfolyama az idén 260 százalékkal emelkedett, míg az online chatelést kínáló Tencent Holdingsé Hongkongban ugrott meg 117 százalékkal. A tőzsdei értékelés a spekuláció hatásától megtisztítva más kínai cégeknél is tükrözi a növekedési lehetőségeket. A legnagyobb amerikai biztosító, a MetLife ötszörösét érő China Life biztosítótársaság gőzerővel terjeszkedik a külföldi vetélytársak elől még mindig jobbára elzárt hazai piacon. A kapacitását gyorsan növelő Baoshan Iron & Steelt a tőzsde a vele jelenleg azonos teljesítményű U.S. Steel háromszorosára taksálja. Az ICBC bank a világ legértékesebb pénzintézete címet hódította el nemrég az amerikai Citigrouptól, a brit Vodafone majdnem kétszeresét érő China Mobil pedig az idei első kilenc hónapban 48 millióval, 350 millióra gyarapította előfizetői számát. NAGY GÁBOR
__label__pénzügy 0.997537 __label__gazdaság 0.569863 __label__nyugdíjpénztár 0.370235 __label__adó 0.307368 __label__biztosítás 0.177821 __label__biztosítópénztár 0.168867 __label__nyugdíjbiztosítás 0.0550153 __label__társadalombiztosítás 0.0203424 __label__egészségpénztár 0.0159164 __label__pénz-@@és@@tőkepiac 0.0159164 $$$ __label__pénzügy 1.00001 __label__geography__magyarország 1.00001 __label__gazdaság 0.939923 __label__adó 0.461027 __label__nyugdíjpénztár 0.182436 __label__biztosítás 0.173298 __label__biztosítópénztár 0.0251888 __label__társadalombiztosítási@@járulék 0.0236995 __label__társadalombiztosítás 0.0169249 __label__szövetkezet 0.0113418 $$$ __label__biztosítópénztár __label__nyugdíjpénztár __label__pénzügy geography__magyarország genre__cikk author__papp@@emília year__2010 $$$ Késve jóváírt pénztári tagdíjak, Függő játszma $$$ Késve jóváírt pénztári tagdíjak Függő játszma Fejenként pár ezer forintot veszítettek azok a vámos magán-nyugdíjpénztári tagok, akiknek befizetéseit az egyik állami szerv hibája miatt kilenc hónapos késéssel könyvelték le a pénztárak. Októberig nem vezették rá az egyéni számlákra a magánnyugdíjpénztárak a vám- és pénzügyőrség több mint 4 ezer dolgozója után az idén átutalt tagdíjat. Az eltűntnek vélt befizetések miatt kisebb pánik tört ki a vámosok között, de a tagdíjak útját nyomozva kiderült, hogy a pénz megvan. A havonta levont mintegy 100 millió forint rendre átkerült a központosított tagdíjbeszedést végző Adó- és Pénzügyi Ellenőrzési Hivatalhoz, majd onnan a kasszákhoz, amelyek egy közös, úgynevezett függő számlán helyezték el az összeget. Nem tudták ugyanis jóváírni az egyéni számlákon, mert az ehhez szükséges, a részösszegeket az egyes dolgozókhoz rendelő bevallásokat először június végén kapták meg, és akkor is hibásan. „Az első négyhavi bevallás javítását szeptember végén kaptuk meg, ennek alapján a tagdíj október 22-éig átkerült az egyéni számlákra” – számolt be a könyvelési gondokról a HVG-nek Ballainé Krikker Zsuzsa, a Honvéd Magánnyugdíjpénztár gazdasági igazgatóhelyettese, hozzátéve: javítaniuk kellett adatfeldolgozó programjukon is. Miután a második négy hónap tagdíjbefizetéseihez tartozó bevallások – már hibátlanul, de – csak október 25-én érkeztek meg az APEH-tól, ezeket november 3-áig könyvelte le a pénztár. A szeptemberi, a Fidesz-kormány 14 hónapos tagdíjelvonása miatt utolsóként érkező tagdíj átvezetése Ballainé reményei szerint problémamentes lesz, azaz a bevallás a szokásos november végi időpontra megérkezik. Hasonlóképpen érkeztek be a bevallások a többi érintett magánnyugdíjpénztárhoz, köztük az OTP, az AXA, az Évgyűrűk, az MKB, az Aegon és a VIT kasszához is – mondták el a HVG-nek a Stabilitás Pénztárszövetségnél. A késésért nem a pénztárak felelősek, hangsúlyozta a HVG-nek Juhász Istvánné főtitkár, azok könyvelését amúgy is szigorúan felügyeli a Pénzügyi Szervezetek Állami Felügyelete. Tavaly a PSZÁF az összes magánnyugdíjpénztárat kötelezte, hogy folyamatosan dolgozza fel az APEH-tól érkező tagdíjbevallási és -befizetési adatokat, és ugyanígy rögtön könyvelje le a tagdíjakat az egyéni számlákra. Előtte összesen 12,6 millió forintra büntetett 12 kasszát, adatszolgáltatási, nyilvántartási vagy könyvelési problémák miatt. A bírságból az Aegonra 3 millió, a Budapest, az ING és az Allianz Magánnyugdíjpénztárakra 1,5-1,5 millió forint jutott. A kasszákra részben azért sújtott le a pénzügyi felügyelet, mert 2009-ben egészen június 30-áig nem könyvelték le a tagdíjakat, holott az APEH-tól havonta megkapták a bevallási adatokat. „Ez sértheti a pénztártagok érdekét” – állapította meg annak idején a PSZÁF. Veszteséget okozhat a tagoknak, hogy a pénzük túl sokáig pihen a közös, függő számlákon, és késve kerül át az általuk kiválasztott befektetési csomagokba, ha a választott portfólió hozama magasabb a függő számláénál. Márpedig ez gyakorta megesik, hiszen a függő számlán a kasszák a pénzt az előírásoknak megfelelően rövid lejáratú, gyorsan pénzzé tehető állampapírokba helyezik, amelyek alacsony kockázatúak, viszont nem fialnak túl sokat. A problémát azért kezelte vasszigorral a pénzügyi felügyelet, mert a központosított tagdíjbeszedés 2007-es bevezetése után az esedékes tagdíj tetemes része folyamatosan a közös számlákon időzött. A tavaly az első félévben esedékes 170 milliárd forint tagdíjból is 70 milliárd volt függő számlán. Eddig a pénztártagok nem sokat foglalkoztak emiatti veszteségükkel, ám érzékenyebbek, amióta a megtakarítások államosítását a zászlajára tűző Fidesz-kormány minden lehetséges fronton támadja a magán-nyugdíjpénztári szektort. Egy éve egyébként az akkor ellenzékben lévő Fidesz egyik képviselője vádolta lopással a kormányt a kincstári számlán túl sokáig parkoló tagdíjak miatt. A pénz most időben átjött, a későn lekönyvelt összegek miatt azonban kártérítést kér több vámos dolgozó, mondta a HVG-nek egy szakszervezeti vezető. Ám a tagok egyelőre azt sem tudják, mennyit veszítettek, ha egyáltalán veszítettek. Mindenesetre az egyik – a kiegyensúlyozott és a növekedési portfólión az idén eddig 9 százalékos hozamot produkáló – pénztár kalkulációi veszteségeket mutattak. Aki havi 33-34 ezer forintot fialtatott volna kiegyensúlyozott portfóliójában, az 2650 forintot veszített a tagdíj parkoltatása miatt, az a tag pedig, akinek havonta 28 ezer forint körüli tagdíj érkezett volna a növekedési portfóliójába, 2500 forinttal rövidült meg. Ennél többet buktak azok a vámosok, akiknek pénze olyan kassza közös számláján lógott, amely 10 százalék feletti hozamot ért el a tagok részvényt is tartalmazó kiegyensúlyozott és növekedési portfólióin (lásd táblázatunkat). A kártérítés viszont kétséges, mivel nincs felelőse a jóváírások csaknem háromnegyed éves késésének. A hibát egyetlen állami szerv sem vállalja magára. Az APEH-nál adótitokra hivatkozva zárkóztak el attól, hogy a konkrét ügyről nyilatkozzanak a HVG-nek, a vám- és pénzügyőrség pedig közleményében annyit írt: munkáltatóként eleget tett a jogszabályokban előírt kötelezettségének, és a számfejtési feladatokat ellátó Magyar Államkincstár is havonta, határidőre elküldte a bevallásokat az APEH-nak. A vétkes felkutatásában a PSZÁF nem illetékes, hiszen csak a pénztárakat felügyeli, és a kasszák most nem hibáztak. PAPP EMÍLIA
__label__autópiac 0.884049 __label__kereskedelem 0.874087 __label__autótartás 0.0503406 __label__kiállítás 0.0373369 __label__használtautó-kereskedelem 0.033096 __label__kiskereskedelem 0.016413 __label__autóimport 0.0140736 __label__autókölcsönzés 0.0109969 __label__autójavítás 0.0103382 __label__autótervezés 0.00971848 $$$ __label__geography__kína 0.983607 __label__autópiac 0.978395 __label__kereskedelem 0.893319 __label__autótartás 0.461027 __label__kiskereskedelem 0.0362301 __label__használtautó-kereskedelem 0.0267693 __label__taxi 0.019134 __label__használtcikk-kereskedelem 0.0185566 __label__geography__sanghaj 0.0185566 __label__kiállítás 0.0154346 $$$ __label__autópiac __label__kereskedelem geography__kína geography__peking genre__cikk author__gecse@@mariann year__2004 $$$ VÁSÁRLÁS PEKINGBEN, A fogyasztás ügynökei $$$ VÁSÁRLÁS PEKINGBEN A fogyasztás ügynökei A motorizáció útján késve, de annál nagyobb lendülettel elinduló Kínában a legtöbb új gépkocsit még mindig poros piactereken adják el. A fővárosban a legnagyobb ilyen létesítmény a Jajüncun, ahol a látogatókat hivatalos és nem hivatalos ügynökök igyekeznek befolyásolni - korántsem ideológiai alapon. Pekingben ugyan gombamód szaporodnak a csillogó autószalonok, ám az új autók oroszlánrészét változatlanul a várost többszörösen övező körgyűrűk autó-felüljárói, hídjai alatt elkerített placcokon és az autópiacokon adják el. A legszélesebb kínálat a leendő olimpiai negyed kellős közepén, a hatalmas Jajüncun autópiacon található, ahol évente nem kevesebb mint 60 ezer vadonatúj autó talál gazdára. Itt nyoma sincs eleganciának. A bejáratnál táblák tömkelege terjeszti az ismeretet, hogyan kell választani, majd kifizetni a vételárat és az adókat, miként lehet ideiglenes, majd végleges rendszámtáblát igényelni. A felbukkanó vevőre rögvest tucatnyi ügynök röpül rá - nyakukban műanyag azonosító igazolvány -, s kérdezi versengve, hogy a kedves vásárló nem éppen az általuk képviselt márka iránt érdeklődik-e. A betonon több száz bemutatópéldány sorakozik, a legtöbbjükön ujjnyi vastag por, szélvédőjükön feliratok. Az egyik útbaigazít, hol található az adott márka hivatalos képviselője. A másik az úgynevezett illegális ügynököktől óv. E lézengő ritterek egy gyárnak sem dolgoznak, inkább afféle márkafüggetlen brókerszerepet vállalnak: felmérik a vásárló igényeit, majd elkísérik az ajánlott hivatalos kereskedőhöz, akitől aztán jutalékot kérnek - és kapnak is. A márkakereskedők saját, körülbelül 20 százalékos árrésükből kényszerülnek kifizetni az „illegális ügynököket”, ám sem ők, sem a piacigazgatóság, sem a rendőrök nem lépnek fel velük szemben. A piactér szélén felállított pavilonok az Audi, a BMW, a Toyota több százezer jüanos (1 jüan = 25 forint) modelljeit védik az időjárás viszontagságaitól, a parkolóhelyeket egyenként bérlik a képviselők. A pavilonok oldalában a forgalmi és regisztrációs adókat szedő hivatalok képviseletei kaptak helyet az ügynököket regisztrációs számuk alapján nyilvántartó iroda társaságában. Az alku a standokon, illetve a márkaképviseletek irodáiban zajlik. Minél kisebb egy-egy ilyen fülke, annál nagyobb lehet az árengedmény: a piac legvégében sorakozó, omladozó falú, alig 5-6 négyzetméteres, dohos irodákban már nagyon jó árakat lehet elérni - ennél olcsóbban csak az ütött-kopott konténerekből kialakított irodákban köthető üzlet. A tágasabb szalonokban lehet hitelre vagy lízinggel is vásárolni, az ügyet helyben el is intézik, az árból viszont nem engednek. Kedvezményként itt legfeljebb ingyenes üléshuzat vagy autódekoráció jöhet szóba, ami persze sokak szívét megdobogtatja: a piac mögötti kátyús kis udvarokban vállalják a kocsi külső felmatricázását cicákkal, kutyákkal, a tenger hullámaival, az ablakok igény szerinti sötétítését, extra hangszórók beépítését. A Jajüncun világa - hasonlatosan a hutongok, a régi, kedves pekingi utcák zöméhez - nemsokára a múlté lesz, ugyanis megkezdik a 2008-as nyári olimpiai játékok létesítményeinek építését. A területet három hónap múlva standostul, pavilonostul, irodástul ki kell üríteniük a most itt lakozó kompániáknak, s elvándorolni három kilométerrel északabbra. Amióta Kína 2001-ben csatlakozott a Kereskedelmi Világszervezethez (WTO), csökkentek ugyan az autóárak, de még így is jóval magasabbak, mint Európában. A Tianjin Automobile Industry Corporation gyártotta fapados népautó, a magyar Suzukinál sokkalta rozogább Xiali ára a tavalyi 20 százalékos esés után 100 ezer jüan. Egy középkategóriás autó, például a Sanghajban készülő, népszerű Volkswagen Bora 170-210 ezer jüant, a Citroen Xsara Picasso szintén felszereltségtől függően 190-240 ezer jüant taksál. A behozott autók importvámja ugyan a WTO-val történt megállapodás szerint évről évre csökken, de még így is 30 százalékos. Hagyományosan Pekingben vásárolják a legtöbb személyautót Kínában. Azokban az időkben, amikor még csak szolgálati autók szaladgálhattak a kínai utakon, az országos, a tartományi és a fővárosi intézmények, szervezetek, hivatalok jelentették a piacot, a hetvenes évek végétől azonban a magánemberek is beszállhattak az adásvételbe. A kínai autógyártás az utóbbi 10 esztendőben évi 15 százalékkal nőtt, azaz tízszer nagyobb ütemben, mint a nyugati országokban. Idén januárban és februárban összesen 734 ezer gépjárművet (a teherautókat is beleértve) adtak el, közel 24 százalékkal többet, mint a tavalyi két első hónapban. A személygépkocsik eladása ugyanilyen összehasonlításban 36 százalékkal, 340 ezer darabra nőtt. Különösen meredeken emelkedik a luxusautók eladása. A kínai partnerével, a Brilliance China Automotive Holdingsszal Senjangban közös gyárat üzemeltető BMW tavaly 18 ezer autót adott el, 176 százalékkal többet, mint 2002-ben. A kereslet a kibocsátáshoz képest jelenleg minden kategóriában óriási, ám a Nemzeti Fejlesztési és Reformbizottság előrejelzései szerint 2-3 év múlva már az lehet a gond, hogy a mostanában gyors ütemben kiépített gyártósorokról legördülő autókat nehéz lesz értékesíteni. A Jajüncunon vásárlók nem feltétlenül gazdagok, de inkább a jobb módúak közül kerülnek ki. Az utóbbi időben egyre több fiatal nő vág bele egyedül a vásárlásba, de a vevők zöme inkább hivatalnokfélének látszik. Ez nem is meglepő, hiszen az idén az állami intézményeknél szigorították a szolgálati autók használatát, az irányelvek szerint immár legalább 14 személynek kell egy gépkocsin osztoznia, ami a gyakorlatban azt jelenti, hogy sokak feneke alól kivették a kocsit. Akik így jártak, azok most utazási támogatást kapnak, melynek összege sokszor egy pekingi átlagfizetés (1200-1400 jüan, azaz 30-35 ezer forint) három-négyszeresére is rúg. Ilyen busás térítésből aztán kényelmesen lehet fizetni az autóvásárlási részleteket. Műszak után a munkások irigykedve, maró gúnnyal beszélnek arról, hogy főnökeik már megint milyen ügyesen kiszolgálták magukat a húsosfazékból - aztán hazabicikliznek. GECSE MARIANN / PEKING
__label__adó 0.934405 __label__cégek@@adózása 0.00155876 __label__jövedelemadó 0.00133502 __label__adóellenőrzés 0.000697851 __label__politika 0.000656203 __label__társadalom 1e-05 __label__történelem 1e-05 __label__pénzügy 1e-05 __label__váltó 1e-05 __label__news@@international 1e-05 $$$ __label__geography__magyarország 1.00001 __label__adó 0.992889 __label__politika 0.453272 __label__jövedelemadó 0.0780882 __label__államadósság 0.00256091 __label__cégek@@adózása 0.000979752 __label__gazdagok 0.000893046 __label__adóbevallás 0.000580316 __label__vagyonnyilatkozat 0.000366971 __label__organization__täglich@@alles 1e-05 $$$ __label__adóellenőrzés __label__jövedelemadó __label__pénzügy geography__magyarország genre__táblázat year__2008 $$$ Fontosabb adatok a vagyonosodási vizsgálatokról $$$ Fontosabb adatok a vagyonosodási vizsgálatokról Táblázat: 2006. szeptember– 2007. december 2008. január– 2008. június 6. Összes eljárás (db) 15 063 2842 Összes befejezett ellenőrzés (db) 11 095 3104* Adóhiány megállapításával zárult ellenőrzés (db) 7531 2218 Adóhiány-megállapítás aránya (%) 68 71 Megállapított adókülönbözet (milliárd forint) 42,7 22,3 Átlagos adókülönbözet (millió forint) 5,7 10 Jogerőre emelkedett megállapítás (milliárd forint) 15,5 28* Jogerőre emelkedett vizsgálat (db) 7028 3165* *Az előző évekről áthúzódókkal együtt. Forrás: APEH
__label__olimpia 0.334599 __label__sport 0.327678 __label__politika 0.115971 __label__belpolitika 0.0550153 __label__aláírásgyűjtés 0.0179962 __label__népszavazás 0.00670285 __label__állampolgárság 0.00155876 __label__összeférhetetlenség 0.00137703 __label__alkotmányjog 0.00129431 __label__vívás 0.000765406 $$$ __label__geography__magyarország 0.901931 __label__person__schmitt@@pál 0.851963 __label__belpolitika 0.793116 __label__politika 0.437833 __label__organization__magyar@@olimpiai@@bizottság 0.407343 __label__sport 0.136618 __label__geography__európai@@unió 0.106701 __label__olimpia 0.0851091 __label__aláírásgyűjtés 0.0433758 __label__person__aján@@tamás 0.0275953 $$$ __label__politika __label__sport geography__magyarország person__schmitt@@pál organization__magyar@@olimpiai@@bizottság genre__hír year__2006 $$$ TÁMADJÁK SCHMITTET $$$ TÁMADJÁK SCHMITTET A Magyar Olimpiai Bizottság (MOB) 165 tagjából 102-en írták alá azt az indítványt, amely azt próbálja elérni, hogy a MOB elnöke, illetve főtitkára ne lehessen politikai párt elnöke, alelnöke vagy főtitkára. A Fideszben alelnök Schmitt Pál MOB-elnök leváltását szorgalmazó kezdeményezésről a tagok rendkívüli közgyűlésen dönthetnek, ennek összehívásához 55 tag kérése is elegendő. Az aláírók szerint az európai parlamenti képviselői posztot betöltő Schmitt keveset van itthon - ami a fő indok volt a korábbi főtitkár, Aján Tamás leváltására -, politikai szerepvállalása pedig megosztja a MOB-ot. Az aláírásgyűjtőket „madárijesztőknek” tituláló Schmitt sajtónyilatkozataiban kifejtette, nem mond le, és nem is érti a támadást, mivel tavaly májusban a MOB-tagok pártfunkciója ismeretében választották újabb négy évre elnökké. Eközben 22 olimpiai bajnok - köztük hat MOB-tag - állt ki nyilvánosan az elnök mellett. Az aláírásgyűjtés hírére Schmitt a Nemzetközi Olimpiai Bizottsághoz fordult, s arról tájékoztatta a testületet, hogy politikai nézetei miatt kíván fellépni ellene a MOB, noha az olimpiai eszmével mindenfajta diszkrimináció ellentétes.
__label__egyház 1.00001 __label__állami@@támogatás 0.334599 __label__egyházi@@vagyon 0.0021257 __label__jövedelemadó 0.00171072 __label__gyógyszeripar 0.0010105 __label__állami@@költségvetés 0.000839589 __label__egyházpolitika 0.000814086 __label__szekta 0.00054578 __label__egyházi@@ingatlan 0.00054578 __label__költségvetési@@hiány 0.000529305 $$$ __label__egyház 1.00001 __label__geography__magyarország 1.00001 __label__állami@@támogatás 0.0362301 __label__jövedelemadó 0.0109969 __label__organization__magyarországi@@evangéliumi@@testvérközösség 0.00219272 __label__person__iványi@@gábor 0.00133502 __label__egyházi@@vagyon 0.000529305 __label__biztosítótársaság 0.000529305 __label__organization__täglich@@alles 1e-05 __label__person__falk 1e-05 $$$ __label__állami@@támogatás __label__egyház geography__magyarország genre__táblázat year__1995 $$$ Az 1995-ben legnagyobb közvetlen költségvetési támogatásban részesülő vallási közösségek $$$ Az 1995-ben legnagyobb közvetlen költségvetési támogatásban részesülő vallási közösségek* (millió forint) Táblázat: Alapműködésre Oktatásra Egyéb címen Összesen Magyar Katolikus Egyház 1277,44 865,61 142,82 2285,87 Magyarországi Református Egyház 381,02 347,37 80,62 809,01 Magyarországi Evangélikus Egyház 172,78 115,56 25,12 313,46 Magyarországi Zsidó Hitközségek Szövetsége 82,99 6,25 22,29 111,53 Magyarországi Baptista Egyház 22,00 1,44 4,55 27,99 Evangéliumi Pünkösdi Közösség 16,00 1,41 3,62 21,03 Budai Szerb Ortodox Egyházmegye 13,70 – 5,08 18,78 H. N. Adventista Egyház 12,00 0,24 3,30 15,54 Magyarországi Evangéliumi Testvérközösség 8,70 0,28 2,97 11,95 Magyarországi Unitárius Egyház 11,00 – 0,62 11,62 Magyarországi Román Ortodox Egyház 7,00 – 3,02 10,02 Hit Gyülekezete 8,00 0,70 – 8,70 Magyar Ortodox Egyház 7,00 – 1,00 8,00 *Az Országgyűlés 75/1994. (XII. 30.) határozata szerint, a költségvetési törvényben a kiemelt rekonstrukciókra előirányzott támogatások nélkül
__label__média 0.239359 __label__kultúra 1e-05 __label__pénzügy 1e-05 __label__gazdaság 1e-05 __label__társadalom 1e-05 __label__történelem 1e-05 __label__bűnözés 1e-05 __label__váltó 1e-05 __label__news@@international 1e-05 __label__beruházás 1e-05 $$$ __label__média 1.00001 __label__menedzsment 0.000454218 __label__organization__ká@@2@@kft. 0.000427316 __label__geography__usa 1e-05 __label__geography__európai@@unió 1e-05 __label__külpolitika 1e-05 __label__organization__täglich@@alles 1e-05 __label__person__falk 1e-05 __label__person__gönczy@@jános 1e-05 __label__person__kassai@@viktor 1e-05 $$$ __label__média __label__sajtó geography__magyarország organization__brit@@media@@befektetési@@kft. genre__ábra year__2017 $$$ A Brit Media-csoport felépítése $$$ A Brit Media-csoport felépítése
__label__olimpia 1.00001 __label__sport 0.327678 __label__városépítészet 0.000949944 __label__pénzügy 1e-05 __label__társadalom 1e-05 __label__történelem 1e-05 __label__váltó 1e-05 __label__news@@international 1e-05 __label__beruházás 1e-05 __label__társadalomkutató@@kft. 1e-05 $$$ __label__geography__magyarország 1.00001 __label__olimpia 1.00001 __label__sport 1.00001 __label__geography__budapest 1.00001 __label__geography__azerbajdzsán 0.168867 __label__külpolitika 1e-05 __label__geography__európai@@unió 1e-05 __label__organization__täglich@@alles 1e-05 __label__person__falk 1e-05 __label__person__gönczy@@jános 1e-05 $$$ __label__olimpia __label__sport __label__sportfinanszírozás geography__budapest geography__magyarország genre__címlapsztori genre__keretes genre__térkép year__2015 $$$ Az olimpia elképzelt budapesti centruma $$$ Az olimpia elképzelt budapesti centruma 15250091.pdf
__label__gazdaság 1.00001 __label__gazdasági@@előrejelzés 0.314061 __label__menedzsment 0.0926978 __label__társadalom 1e-05 __label__kultúra 1e-05 __label__pénzügy 1e-05 __label__történelem 1e-05 __label__bűnözés 1e-05 __label__váltó 1e-05 __label__news@@international 1e-05 $$$ __label__gazdasági@@előrejelzés 1.00001 __label__geography__magyarország 1.00001 __label__gazdaság 1.00001 __label__köztársasági@@elnök 0.0675567 __label__hitel 0.0216253 __label__organization__pricewaterhousecoopers@@kft. 0.0185566 __label__menedzsment 0.0103382 __label__organization__haza@@és@@haladás@@közpolitikai@@közhasznú@@alapítvány 0.000636334 __label__organization__täglich@@alles 1e-05 __label__person__falk 1e-05 $$$ __label__cégek __label__gazdaság __label__gazdasági@@előrejelzés __label__menedzsment geography__magyarország genre__grafikon year__2012 $$$ A gazdasági és politikai tényezők kockázati jelentősége $$$ A gazdasági és politikai tényezők kockázati jelentősége 12100521.pdf
__label__bűnözés 0.991948 __label__személy@@elleni@@erőszak 0.991694 __label__szexuális@@bűnözés 0.989023 __label__pszichológia 0.859674 __label__társadalom 0.754925 __label__nők@@helyzete 0.658428 __label__gyermekek@@helyzete 0.546748 __label__belpolitika 0.370235 __label__filmgyártás 0.294225 __label__család 0.268951 $$$ __label__geography__magyarország 0.998643 __label__bűnözés 0.997959 __label__személy@@elleni@@erőszak 0.997029 __label__szexuális@@bűnözés 0.987578 __label__társadalom 0.859674 __label__pszichológia 0.839744 __label__gyermekek@@helyzete 0.569863 __label__nők@@helyzete 0.55448 __label__emberölés 0.187143 __label__emberi@@jogok 0.182436 $$$ __label__nők@@helyzete __label__pszichológia __label__szexuális@@bűnözés geography__magyarország person__takács@@hajnal genre__címlapsztori genre__interjú genre__keretes author__hercsel@@adél year__2017 $$$ Zaklatók és zaklatottak $$$ Zaklatók és zaklatottak A zaklatást, a bántalmazást a hatalomvágy, a birtoklási vágy működteti – mondja Takács Hajnal, az Asszony verve és a Bántalmazottak igazsága című könyvek szerzője, aki szerint a társadalom felelőssége sem hanyagolható el. Miután Sárosdi Lilla megosztotta a nyilvánossággal a történetét, sokan nem értették, hogy miért húsz év után? Már amennyiben egyáltalán megszólalnak, milyen gyakori az abúzusok áldozatainak kései kitálalása? A bántalmazásból fakadó traumákat valóban nagyon sokáig el lehet raktározni. Teljesen hétköznapi dolog, ha valaki húsz évig nem beszél róla, sőt az is nagyon jellemző, hogy az illető tisztában sincs azzal, hogy őt erőszak érte. Bár itt most nem is az a legfontosabb, hogy kinek mitől és hogyan jön az emlékbetörés, hanem az, ha régen történt veled az eset, akkor azért nem hiszik el neked, ha pedig frissen, akkor azért nem. Első körben azt kellene rendbe tenni a fejekben, hogy a traumákat kibeszélni bármikor lehet, ha évtizedekkel korábbi az eset, ha friss. A feldolgozásban tapasztalataim szerint a képzett terapeutákon túl az értő tanúk tudják a legnagyobb segítséget nyújtani, akik nem kérdőjeleznek meg, nem hibáztatnak, hanem végighallgatnak, és visszaigazolják, hogy téged valóban erőszak ért. Itt és most a társadalom lett a megalázottak és megszomorítottak értő tanúja. Főként a Weinstein-ügy, majd Sárosdi Lilla hatására Magyarországon is elindult a #metoo kampány, melynek következtében felszínre került rengeteg frusztráció és erőszak okozta rossz emlék. Akkor ennek most örül, nem? Már korábban is futottak hasonló kampányok a közösségi médiában, és azt semmiképpen sem mondanám, hogy ezeknek semmi értelmük, hiszen a #metoo miatt most is sokan öntudatra ébredtek. A kampányt összességében mégis kontraproduktívnak gondolom. Egyfelől azért, mert a #metoo sokakban megteremtette azt a hamis képzetet, miszerint az erőszak kizárólag a nőket érinti, másfelől sok kiszolgáltatott továbbra is láthatatlan marad: a bántalmazott gyerekek nem posztolnak arról, hogy melyik családtagjuk hogyan erőszakolta meg őket, ahogy azok sem, akik épp az erőszakos párjuk elől menekülve, mindent hátrahagyva futnak az életükért, hónuk alatt a gyerekeikkel. Tisztelem azoknak a bátorságát, akik most őszintén kiálltak, a kampány és a rengeteg történet összességében érzékelteti a probléma súlyát, de arra a kérdésre nem adott választ, hogy mi számít erőszaknak, és milyen az erőszak valódi természete. Vagyis elsősorban azt kellene megnézni, hogy valaki miért érezheti magát feljogosítva arra, hogy egy kocsi hátsó ülésén „intim” együttlétre próbálja kényszeríteni a másikat. Akkor kezdjük azzal: mi az erőszak, és milyen az erőszak valódi természete? Ha nem veszem komolyan a másikat, akkor már bántom. Hiszen ha valakit nem veszek komolyan, akkor nem is tisztelem, azt nem tartom magammal egyenrangúnak, vagyis bántalmazom, mert az erőszak egyik fő ismérve, hogy egyenlőtlen viszonyokon alapul. Innentől kezdve beszélhetünk az erőszak különböző megnyilvánulási formáiról, az autó hátsó ülésén elővett nemi szervről, kéretlen intim közeledésről, nemi erőszakról, fenyegető zaklatásról, hatalommal való visszaélésről vagy párkapcsolaton belüli erőszakról. Akárhogy kategorizálunk is, a lényeg attól még ugyanaz, ezek mind egy tőről fakadnak. Egy-egy bunkó, megszégyenítő utcai beszólásnak is az a lényege, hogy a beszólogató, tárgyiasítva a másik embert, feljogosítva érzi magát arra, hogy önhatalmúlag elmondja neki a véleményét, bár a másik ezt nem kérte. A bántalmazást minden esetben a hatalomvágy, a jogosultságtudat és a birtoklási vágy működteti. Ebből egy is elég ahhoz, hogy valakiből potenciális bántalmazó legyen. A hatalomvágy, a jogosultságtudat, illetve a birtoklási vágy triangulum közelebbről mit jelent? Mondana pár konkrét példát? Amikor középiskolákban tartunk érzékenyítő előadásokat, a gyerekek például egyből tudják, hogy már a féltékenység is egyértelműen a birtoklásról szól, vagyis bántalmazás. Az is egészen biztos, hogy a bántalmazók a legnagyobb manipulátorok, akik a velük megosztott bizalmas információk által gyakorolják a hatalmukat, tartják sakkban a másikat. Az én bántalmazóm például tudta, attól rettegek, hogy rossz anya vagyok. Amikor terrorizálni akart, azt vette elő, hogy én hogyan szúrtam el a gyereknevelést. Ebből is látszik, hogy a megalázás az egyébként beazonosítható eszközből álló bántalmazói kelléktár egyik meghatározó eleme. Idetartozik még például a lekicsinylés, a bántó kritizálás, a másik hétköznapi örömének elvétele, a gúnyolódás, a kötekedés, az önbíráskodás és a minősítgetés. Hosszan lehetne még sorolni. A bántalmazókat egyáltalán nem érdekli, nem zavarja, hogy mit művelnek a környezetükkel, csak az, hogy nekik előnyük, élvezetük származik a másik megalázásából, kihasználásából. Legutóbbi könyvéből, a Bántalmazottak igazságából az is kirajzolódik, hogy a bántalmazó olyan ember, aki képtelen a tetteiért felelősséget vállalni: ő mindent tökéletesen csinál, mindenről a másik tehet. Ráadásul mindezt képest a végletekig bizonygatni. Igen, ez nagyon jellemző. Gondolom, ismerősen cseng, amikor a bántalmazó azt mondja az áldozatának, miután megverte, megerőszakolta, orális szexre kényszerítette, letolta a gatyáját, hogy „ezt te váltottad ki belőlem, miattad veszítettem el a fejemet”. Ezek hazug mondatok, mert mind a verésről, mind az erőszakról, mind a gatyaletolásról a bántalmazó hozott döntést, ez az ő felelőssége. Egy bántalmazó viszont sosem fogja elismerni a saját felelősségét, mert ha képes lenne rá, akkor valószínűleg nem lenne bántalmazó többé. HERCSEL ADÉL
__label__hadsereg 1.00001 __label__katonai@@szolgálat 0.970698 __label__biztonságpolitika 0.743178 __label__társadalombiztosítás 0.129413 __label__katonai@@kiadások 0.106701 __label__békefenntartás 0.0600966 __label__alternatív@@katonai@@szolgálat 0.0433758 __label__katasztrófavédelem 0.0396488 __label__telefon 0.0222962 __label__belpolitika 0.0179962 $$$ __label__hadsereg 1.00001 __label__geography__magyarország 1.00001 __label__katonai@@szolgálat 0.981463 __label__biztonságpolitika 0.930468 __label__organization__magyar@@honvédség 0.629785 __label__belpolitika 0.0758682 __label__alternatív@@katonai@@szolgálat 0.0433758 __label__katonai@@kiadások 0.0396488 __label__katasztrófavédelem 0.0244331 __label__person__simicskó@@istván 0.0154346 $$$ __label__hadsereg __label__biztonságpolitika __label__katonai@@szolgálat geography__magyarország genre__cikk year__2001 $$$ Sorkatonaság-változások, Rövid, de kemény $$$ Sorkatonaság-változások Rövid, de kemény Jövő évtől hat hónapra rövidül a sorkatonák szolgálati ideje - feltéve, hogy a parlament elfogadja a honvédelmi törvény módosítását. Szigorodnak viszont a sorozás körülményei, a kormány célja, hogy a lehető legtöbb hadköteles fiatalember angyalbőrbe bújjon. Aligha fér bele jövő januártól olyan kötelező „maszekolás” a sorkatonák életébe, mint amilyet a Magyar Honvédség (MH) tapolcai kiképzőközpontjából jelentettek a múlt héten: alegységparancsnokuk február végén egy borászati vállalkozáshoz vezényelte ki a katonákat, akik a cégnél boroskannákat mosogattak, üvegeket, edényeket pakoltak (lapzártánkkor nem volt egyértelmű, hogy a laktanya vagy a tiszt kapott-e ellenszolgáltatást, az esetet a katonai ügyészség vizsgálja). A Honvédelmi Minisztérium (HM) által a parlament elé a múlt héten benyújtott törvénymódosítás ugyanis hat hónapra csökkentené a sorkatonai szolgálati időt, s rövid, de kemény kiképzést vezetne be. „Az utolsó lépés a profi hadsereg felé: 45 ezres létszámú, hadkötelezettségen és önkéntességen alapuló vegyes rendszerű hadsereg, erre alapulna honvédelmünk 2002 januárjától” - mondta egy neve elhallgatását kérő kormányzati biztonságpolitikai szakértő a HM által elkészített, s a kormány részéről múlt kedden támogatásról biztosított törvényjavaslat kapcsán. Ő is elismerte ugyanakkor, hogy az utolsó lépés megtétele hosszú időt, becslése szerint legkevesebb tíz évet is igénybe vehet. A honvédelmi tárca javaslata szerint mind a fegyveres, mind a polgári szolgálat hat hónapra rövidülne; a jelenlegi elképzelések szerint ennek az időnek a felében kapna a sorkatona alapkiképzést (amelynek az időtartama most is ennyi), tehát hat hónapról három hónapra csökkenne az alakulatoknál eltöltött szolgálati idő. Ha a parlament áldását adja a tervezetre, nem hívható be az a hadköteles, aki kettő vagy több kiskorú gyermeket nevel (jelenleg három gyerek „ad felmentést”), illetve - kivéve, ha az illető maga kéri a besorozását - az, akinek testvére szolgálat közben öngyilkosságot követett el, illetve emberölés vagy szolgálati baleset áldozata lett. Ezen enyhítéseket kivéve szigorodik a sorkatonaság szabályozása, kormánykörökben ugyanis - mint ez a javaslat miniszteri indokolásából is kiderül - fontosnak tartják, hogy a lehető legtöbb sorköteles fiatal katonai kiképzést kapjon. Ősztől például kormányrendelet zárja be a sorozási kiskapukat (ennek részleteit jelenleg fogalmazzák a honvédelmi és az egészségügyi tárca szakértői), annyi azonban már most is tudható, hogy vélhetően „csak meghatározott okiratokat” fogadnak majd el az alkalmatlanságról, s elképzelhető, hogy felülvizsgálhatóvá teszik a jelenleg megfellebbezhetetlen szakorvosi igazolásokat. A be nem hívhatók aránya ugyanis 1999-ben elérte például a hadköteles korú lakosság 49 százalékát - köztük akadt válogatott sportoló is, emlékeztetnek a szigor hívei -, s a budai elit kerületekben élő fiatalembereknek mindössze 5 százalékát sikerül angyalbőrbe bújtatni. Nem titkolt célja a jogalkotóknak a hazafias nevelés s a magyar katonai hagyományok ápolása, amikor azt hangsúlyozzák, a tervek szerint a fiatalok akkor is kapnak egy-két hónapos kiképzést - például a Simicskó István (Fidesz-MPP) által tavaly ősz óta szorgalmazott nemzetőrség kereteiben -, ha kialakul a professzionális hadsereg. Bár a honvédelmi törvényt vélhetően még a nyári szünet előtt sikerül módosítaniuk a honatyáknak - a szükséges kétharmados szavazati arányt biztosítja a legnagyobb ellenzéki párt, az MSZP által vállalt támogatás -, itt véget látszik érni a pártközi konszenzus. Juhász Ferenc (MSZP), az Országgyűlés honvédelmi bizottságának alelnöke a HVG-nek azt hangsúlyozta: a szolgálati idő csökkentését, mint az önkéntes haderő felé tett lépést pártja támogatja, az MSZP tart viszont a sereg politikai „átnevelőtáborrá” válásától, hallva a kormány „mindenkit sorozzunk be” terveit. Juhász utalt például Orbán Viktor miniszterelnök múlt héten, az MH vezetői értekezletén elhangzott szavaira, amelyekből szerinte az szűrhető le, hogy a kormány mindenkit - szélsőséges értelmezésben a fogyatékosokat vagy a lelkiismereti okból békepártiakat is - fegyveres kiképzésben akar részesíteni. A kormányszakértő minderre úgy reagált: nem korlátozzák, éppen védelmezik az alkotmányos jogokat, amikor vészhelyzetben helytállást tanítanak a fiataloknak, s - az elterjedt hírekkel ellentétben - nem tervezik elvenni az eddig kivívott kedvezményeket, például azt a lehetőséget, hogy a sorkatona civil ruhában mehessen eltávozásra. Ellenoldalról érvel, s már a szolgálati idő csökkentésével sem ért egyet a honvédelmi bizottság elnöke, Lányi Zsolt független politikus, aki még az FKGP jelöltjeként került a testület élére. Ő a HVG-nek nyilatkozva kizártnak tartotta, hogy fél év alatt kellő kiképzést kapjanak a behívottak, ahogyan azt is, hogy akár tíz év alatt is sikerül akkora presztízst teremteni a szerződéses katonáknak, hogy általuk biztosítva legyen az ország védelme. „Százmilliókat fordítottak a négy toborzóirodára, mégis egyre csökken a szerződésesek száma: jelenleg 8 ezer önkéntesre volna szükség, számuk azonban ennek a felét sem éri el” - fogalmazott Lányi, hozzátéve: ha viszont „csábítási céllal” emelnének a szerződéses katonák jelenleg 60-70 ezer forintos bruttó fizetésén, az jelentős bérfeszültséget eredményezne a közszférában (a szerződéses katonáknak előírt minimális iskolai végzettség nyolc általános). Lányi is tisztában van vele, hogy a törvénymódosítást sikerül majd keresztülvinni a T. Házon - ahol egyébként már tavaly szeptember óta „pihen” Simicskó és a szintén fideszes Mátrai Márta hasonló javaslata -, emlékeztetett ugyanakkor arra, hogy a jelenlegi kilenc hónapos szolgálati idővel is Magyarország a „legliberálisabb” NATO-tagállam, persze ha csak azokat az országokat vesszük alapul, ahol létezik kötelező katonai szolgálat. Ellenérvei között nem tartja mellékesnek azt az általa több százmillió forintra taksált többletkiadást sem, amit a félévenkénti bevonulás jelent majd az államkincstárnak (a törvényi indokolás is évente 20 ezer kiskatona „cseréjével” kalkulál). Lányival ellentétben nem tartják irreálisnak a tervezett módosítást a szakmabeliek. Egy neve elhallgatását kérő magas rangú honvédtiszt a HVG-nek elmondta: helyesebbnek tartaná ugyan, ha a fél évből legalább négy hónapot alakulatnál töltenének a fiatalok, s reményét fejezte ki, hogy a „gyorsított kiképzés” előírta többletmunkához mérten csökkenne a hivatásos állományt jelenleg terhelő, a honvédelemhez nem szorosan kötődő többletmunka - nem kellene például objektumokat őrizniük -, mindazonáltal nem tartja kizártnak, hogy folyamatos kiképzéssel a sorkatonák hat hónap alatt is elsajátíthatják az alapvető honvédelmi fogásokat.
__label__külpolitika 0.964865 __label__belpolitika 0.932463 __label__politika 0.921932 __label__határátlépés 0.384922 __label__határvita 0.245095 __label__autonómia 0.144159 __label__nemzeti@@függetlenség 0.0827073 __label__határsértés 0.0780882 __label__nemzetiségek 0.0716012 __label__békefenntartás 0.0583558 $$$ __label__geography__koszovó 1.00001 __label__geography__szerbia 0.999552 __label__külpolitika 0.999403 __label__belpolitika 0.998255 __label__politika 0.899131 __label__geography__jugoszlávia 0.863402 __label__nemzetiségek 0.808077 __label__békefenntartás 0.334599 __label__autonómia 0.300756 __label__person__hashim 0.228166 $$$ __label__békefenntartás __label__demonstráció __label__határátlépés __label__külpolitika geography__koszovó geography__szerbia genre__hír year__2011 $$$ Koszovói határincidens $$$ Koszovói határincidens Újranyitották a Szerbiával határos észak-koszovói brnjaki és jarinjei határátkelőt, amit a helyi szerbek és a koszovói albánok között néhány nappal korábban kirobbant incidens miatt a külföldi békefenntartó erő (Kfor) lezárt, és ellenőrzése alá vont. A forgalom korlátozott, egyelőre csak személyautók és autóbuszok mehetnek át, kamionok belépése nem megengedett. A konfliktust az váltotta ki, hogy Pristina megtiltotta a szerb áruk importját, válaszul Belgrád korábbi hasonló intézkedésére. Az észak-koszovói szerbek tiltakozásul eltorlaszolták a két határátkelőhelyre vezető utakat, barikádokat emeltek, az egyik átkelőt felgyújtották, majd összetűztek a pristinai kormány által kivezényelt kommandósokkal. Borisz Tadics szerb államfő az erőszak leállítására szólított fel és nyugalomra intette a koszovói szerbeket. A belgrádi parlament szombaton Pristinát bíráló nyilatkozatot fogadott el, a kormányt támogató Vajdasági Magyar Szövetség tartózkodott a szavazáson. Hasim Thaqi koszovói kormányfő közölte, nem hajlandó tárgyalni Belgráddal a határincidensről, a kérdést országa belügyének tekinti. Koszovó a 2008-as függetlenné válása óta képtelen kiterjeszteni fennhatóságát az ország északi részére, ahol a 60 ezer szerb lakta három járásban máig a szerb törvények vannak érvényben, dinár a fizetőeszköz, cirill betűsek a feliratok, és az autók rendszáma szerb.